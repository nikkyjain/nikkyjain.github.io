ग्रंथकार का मंगलाचरण एवं उद्देश्य -
विविक्तमव्ययं सिद्धं स्व-स्वभावोपलब्धये
स्व-स्वभावमयं बुद्धं ध्रुवं स्तौमि विकल्मषम् ॥१॥
अन्वय :- (अहं) स्व-स्वभावोपलब्धये विकल्मषं विविक्तं अव्ययं ध्रुवं बुद्धं स्व-स्वभावमयं सिद्धं स्तौमि ।
सरलार्थ :- मैं अमितगति आचार्य [स्व-स्वभावोपलब्धये] अपने स्वभाव की प्राप्ति के लिये उन [सिद्धं] सिद्धों की [स्तौमि] स्तुति करता हूँ; जो [विकल्मषम्] शुद्ध, वीतराग, [बुद्धं] ज्ञानमय, [विविक्तमव्ययं] अविनाशी, अच्युत, [ध्रुवं] नित्य एवं [स्व-स्वभावमयं] अपने स्वरूप में स्थित हैं ।

भावार्थ :- 

जीव एवं अजीव तत्त्वों को जानने का फल -
जीवाजीवद्वयं त्यक्त्वा नापरं विद्यते यत:
तल्लक्षणं ततो ज्ञेयं स्व-स्वभाव-बुभुत्सुया ॥२॥
यो जीवाजीवयोर्वेत्ति स्वरूपं परमार्थत:
सोऽजीव-परिहारेण जीवतत्त्वे निलीयते ॥३॥
जीव-तत्त्व-निलीनस्य राग-द्वेष-परिक्षय:
तत: कर्माश्रयच्छेदस्तताे निर्वाण-संगम: ॥४॥
अन्वय :- यत: (लोक) जीवाजीवं द्वयं त्यक्त्वा अपरं न विद्यते, तत: स्व-स्वभावबुभुत्सया तल्लक्षणं ज्ञेयम् ।
य: परमार्थत: जीवाजीवयो: स्वरूपं वेत्ति स: अजीवपरिहारेण जीवतत्त्वे निलीयते ।
जीवतत्त्व-निलीनस्य राग-द्वेष-परिक्षय: (भवति) तत: कर्माश्रयच्छेद: (भवति), तत: निर्वाण-संगम: (जायते) ।
सरलार्थ :- क्योंकि इस विेश में जीव और अजीव इन दो द्रव्यों को छोड़कर अन्य कुछ भी नहीं है । इसलिये अपने स्वरूप को जानने की इच्छा से जीव और अजीव द्रव्यों का लक्षण जानना चाहिए । जो साधक, जीव और अजीव तत्त्वों के स्वरूप को परमार्थरीति से जानता है, वह अजीव तत्त्व के परिहार पूर्वक जीव तत्त्व में निमग्न हो जाता है ।
जीवतत्त्व में निमग्न साधक के राग-द्वेषादि विभावभावों का नाश हो जाता है, राग-द्वेषादि के नाश से कर्म के आश्रय का अर्थात् कर्मास्रव का नाश होता है और उसके कारण साधक को निर्वाण की प्राप्ति होती है ।
भावार्थ :- इस विश्व में जाति अपेक्षा जीव-अजीव दो ही द्रव्य हैं । वस्तुतः इनमें अजीव नाम का कोई स्वतंत्र द्रव्य नहीं है, बल्कि पुद्गल-धर्म-अधर्म-आकाश व काल - इन पाँच द्रव्यों के समूह को ही अचेतन होने से अजीव नाम दिया गया है । संख्या अपेक्षा जीव अनंत, पुद्गल अनंतानंत, धर्म एक, अधर्म एक, आकाश एक और कालद्रव्य असंख्यात हैं । संसारी जीव को मुक्ति प्राप्त करने के लिए इनका यथार्थ स्वरूप जानना आवश्यक है । जो साधक परमार्थ से इनका स्वरूप जानकर अजीव तत्त्व का परिहार करता है अर्थात् उन्हें मात्र ज्ञेय जानकर उनसे दृष्टि हटाता है और भगवत्स्वरूप निज आत्मतत्त्व में लीन हो जाता है, उसके रागद्वेषादि विकारीभावों का अभाव होने से आस्रव-बन्ध का नाश होकर संवर-निर्जरापूर्वक मुक्ति की प्राप्ति होती है ।
यहाँ जीव-अजीव के स्वरूप को जाननेवाला जीवतत्त्व में लीन होता है - ऐसा कहा है । इससे यह सिद्ध होता है कि आगमज्ञानपूर्वक अध्यात्मज्ञान होता है, क्योंकि जीव-अजीव का विस्तारपूर्वक वर्णन आगम में प्राप्त होता है और आत्मलीनता अध्यात्म का कार्य है । इसका अर्थ आगमज्ञान कारण है और आत्मज्ञान कार्य है ।
जीवद्रव्य और जीवतत्त्व में एक अपेक्षा से भिन्नता का भी कथन किया जाता है । जीवद्रव्य में समस्त विकारी-अविकारी पर्यायें शामिल हैं और विकारी-अविकारी पर्यायों से रहित त्रिकाली ध्रुव ज्ञानानन्दस्वभावी आत्मा जीवतत्त्व है । यह कथन मुख्यतया अध्यात्मग्रन्थों में प्राप्त होता है । आगम में दोनों को एक ही मानकर कथन किया जाता है ।

निजस्वभाव को जानने का फल -
परद्रव्यबहिर्भूतं स्व-स्वभावमवैति य:
परद्रव्ये स कुत्रापि न च द्वेष्टि न रज्यति ॥५॥
अन्वय :- य: परद्रव्यबहिर्भूतं स्व-स्वभावं अवैति स: परद्रव्ये कुत्र अपि न रज्यति न च द्वेष्टि ।
सरलार्थ :- जो परद्रव्य से बहिर्भूत अपने स्वभाव को जानता है, वह परद्रव्य में अर्थात् परद्रव्य की किसी भी अवस्था में न राग करता है न द्वेष करता है ।
भावार्थ :- इस श्लोक में राग-द्वेषरूप विकारी परिणाम के परिहार का यथार्थ उपाय बताया है । प्रत्येक आत्मा स्वभाव से ही परद्रव्य, परद्रव्य के गुण एवं परद्रव्यों की पर्यायों से भिन्न है । इसमें किसी को कुछ नया करने की आवश्यकता नहीं है, आवश्यकता मात्र जो जैसा है, उसे वैसा जानने की है । जो अनादि-अनंत अपने आत्मा के ज्ञायक स्वभाव को यथार्थ जानता है, ‘मैं मात्र ज्ञान का घनपिण्ड हूँङ्क अन्य कुछ भी नहीं हूँ, जानना छोड़कर मैंने और कुछ भी नहीं किया है, न कर रहा हूँ और न करूँगाङ्क - ऐसा जो वस्तुस्वरूप का सच्चा निर्णय करता है, उसे किसी भी परद्रव्य की पर्यायों को देखकर/जानकर राग-द्वेष होंगे ही नहीं । अपने सामने से परद्रव्यों को हटाकर अज्ञानी राग-द्वेष का परिहार करना चाहता है; परन्तु यह उपाय मिथ्या है ।

आत्मा का लक्षण उपयोग और उसके भेद -
उपयोगो विनिर्दिष्टस्तत्र लक्षणमात्मन:
द्वि-विधो दर्शन-ज्ञान-प्रभेदेन जिनाधिपै: ॥६॥
अन्वय :- तत्र जिनाधिपै: आत्मन: लक्षणं उपयोग: विनिर्दिष्ट: । (स: उपयोग:) दर्शनज्ञान-प्रभेदेन द्विविध: ।
सरलार्थ :- जीव एवं अजीव इन दो में से जीव अर्थात् आत्मा का लक्षण जिनेन्द्रदेव ने उपयोग कहा है । वह उपयोग दर्शन एवं ज्ञान के भेद से दो प्रकार का है ।
भावार्थ:- जीवादि सात तत्त्वों का यथार्थ निर्णय करने के लिये भेदज्ञान आवश्यक है और भेदज्ञान के लिये प्रत्येक द्रव्य की स्वतंत्रता का सच्चा ज्ञान चाहिए  । द्र्रव्य की स्वतंत्रता का ज्ञान द्रव्य के लक्षणमूलक ज्ञान से ही सम्भव है, अन्य किसी दूसरों की भक्ति अथवा भावुकता या पुण्य से यह कार्य नहीं होता । इसलिए जीवादि द्रव्यों का ज्ञान, लक्षण के आधार से करना आवश्यक है ।
जीव का लक्षण उपयोग है - यह समयसार गाथा २४ एवं पंचास्तिकाय गाथा ४० में तथा तत्त्वार्थसूत्र अध्याय २ के ८वें सूत्र में भी आया है ।

दर्शन के भेद एवं उसका लक्षण -
चतुर्धा दर्शनं तत्र चक्षुषोऽचक्षुषोऽवधे:
के वलस्य च विज्ञयें वस्त-ु सामान्य-वदे कम् ॥७॥
अन्वय :- तत्र (उपयोगलक्षणे) वस्तु-सामान्य-वेदकं दर्शनम् । (तत्) चक्षुष: अचक्षुष: अवधे: केवलस्य च (भेदात्) चतुर्धा विज्ञेयम् ।
सरलार्थ :- जीव के उपयोगलक्षण में वस्तु-सामान्य का वेदन करनेवाला दर्शनोपयोग है और वह चक्षुदर्शन, अचक्षुदर्शन, अवधिदर्शन व केवलदर्शन के भेद से चार प्रकार का है ।
भावार्थ :- प्रत्येक वस्तु सामान्य-विशेषात्मक होती है । उसमें से सामान्य अभेद को ग्रहण करनेवाला दर्शनोपयोग है । अन्य ग्रन्थों में दर्शनोपयोग का लक्षण सामान्य-अवलोकन अथवा सामान्य-प्रतिभास भी कहा गया है । सर्वार्थसिद्धि ग्रन्थ में आचार्य पूज्यपाद ने 'साकारं ज्ञानमनाकारं दर्शनमितिङ्क' - साकार ज्ञानोपयोग और निराकार दर्शनोपयोग हैङ्क - ऐसा कहा है । पदार्थों का भेद किये बिना सत्तामात्र का जो सामान्य प्रतिभास होता है, वह दर्शनोपयोग है । अल्पज्ञ जीवों को ज्ञानोपयोग से पूर्व दर्शनोपयोग होता है और सर्वज्ञ को ज्ञान-दर्शन दोनों उपयोग एक साथ वर्तते हैं ।

ज्ञान के भेद एवं उसका लक्षण -
मति: श्रुतावधी ज्ञाने मन:पर्यय-केवले
सज्ज्ञानं पंचधावाचि विशेषाकारवेदनम् ॥८॥
मत्यज्ञान-श्रुताज्ञान-विभंगज्ञान-भेदत:
मिथ्याज्ञानं त्रिधेत्येवमष्टधा ज्ञानमुच्यते ॥९॥
अन्वय :- ज्ञाने सत्-ज्ञानं मति: श्रुतावधी मन:पर्यय-केवले पञ्चधा अवाचि । (तत् ज्ञानं) विशेषाकारवेदनं (अस्ति) ।
मिथ्याज्ञानं मत्यज्ञान-श्रुताज्ञान-विभंगज्ञान-भेदत: त्रिधा (भवति )। इति एवं ज्ञानं अष्टधा उच्यते ।
सरलार्थ :- ज्ञानोपयोग में मतिज्ञान, श्रुतज्ञान, अवधिज्ञान, मन:पर्ययज्ञान और केवलज्ञान यह पांच प्रकार का ज्ञान सम्यग्ज्ञान कहा गया है और यह ज्ञान विशेषाकार वेदनरूप है । मति-अज्ञान, श्रुत-अज्ञान, विभंगज्ञान के भेद से मिथ्याज्ञान तीन प्रकार का है । इसतरह ज्ञानोपयोग आठ प्रकार का कहा जाता है ।
भावार्थ:- वस्तुतः ज्ञान सम्यक् अथवा मिथ्या नहीं होता  । ज्ञान तो ज्ञान होता है, वह जानने
का काम करता है । श्रद्धा की विपरीतता-अविपरीतता से ज्ञान को मिथ्या अथवा सम्यक् कहा
जाता है ।
जीव के अनंत गुणों में एक ज्ञान गुण ही ऐसा है, जो धर्म प्रगट करने में पुरुषार्थ के लिये उपयोगी
होता है । मिथ्यादृष्टि का ज्ञान भी स्वयं अपने में पवित्र/निर्मल होता है । इसके आधार से ही अनादि
मिथ्यादृष्टि धर्म-मार्ग का पुरुषार्थ कर सकता है । मिथ्यात्व अवस्था में व्यक्त क्षायोपशमिक ज्ञान के
आधार से जिनवाणी का मर्म समझकर मिथ्यात्व को सूक्ष्म (मन्द) वा शिथिल करना तथा नष्ट करना
संभव है । धवला शास्त्र में मिथ्यादृष्टि के ज्ञान को भी मंगल कहा है । (धवला पु. १ पृ. ३६)
इन्द्रिय और मन की सहायता से जो ज्ञान होता है वह मतिज्ञान है । मतिज्ञान से जाने हुए पदार्थ
का अवलम्बन लेकर अर्थात् मतिज्ञानपूर्वक जो अन्य पदार्थों का ज्ञान होता है वह श्रुतज्ञान है । द्रव्य-
क्षेत्र-काल और भाव की मर्यादा लिये हुए इन्द्रिय और मन की सहायता के बिना जो रूपी पदार्थ का
ज्ञान होता है वह अवधिज्ञान है । द्रव्य, क्षेत्र, काल और भाव की मर्यादा लिये हुए जो इन्द्रिय और मन
की सहायता के बिना दूसरे के मन की अवस्थाओं का ज्ञान (रूपी पदार्थ संबंधी) होता है, वह
मन:पर्ययज्ञान है तथा जो त्रिकालवर्ती समस्त पदार्थों को युगपत् जानता है, वह केवलज्ञान है ।

केवलज्ञान व केवलदर्शन के उत्पत्ति में कारण -
उदेति केवलज्ञानं तथा केवलदर्शनम्
कर्मण: क्षयत: सर्वं क्षयोपशमत: परम् ॥१०॥ 
अन्वय :- केवलज्ञानं तथा केवलदर्शनं कर्मण: क्षयत: उदेति । परं सर्वं (दर्शनं ज्ञानं च) कर्मण: क्षयोपशमत: (उदेति) ।
सरलार्थ :- केवलदर्शन तथा केवलज्ञान मोहनीय, ज्ञानावरण, दर्शनावरण एवं अंतराय कर्मों के क्षय से अर्थात् नाश से उदित होते हैं/प्रगट होते हैं । शेष अचक्षुदर्शनादि तीन दर्शन एवं मतिज्ञानादि सात ज्ञान ज्ञानावरण, दर्शनावरण, मोहनीय एवं अंतराय कर्मों के क्षयोपशम से प्रगट होते हैं ।
भावार्थ:- केवलदर्शन दर्शनावरण कर्म के क्षय से और केवलज्ञान ज्ञानावरण कर्म के क्षय से
उत्पन्न होता है । जब केवलदर्शन और केवलज्ञान उत्पन्न होता है, तब अविनाभावी अंतरायकर्म के
अभावपूर्वक ही होता है । मोहनीय का नाश तो पूर्व में ही हो चुका होता है । वास्तव में कर्मों के क्षय
से या क्षयोपशम से आत्मा के किसी भी गुण की पूर्णता अथवा विकास नहीं होता; क्योंकि एक द्रव्य
की पर्याय का अन्य द्रव्य की पर्याय में नियम से अभाव रहता है, तब कर्म के क्षय-क्षयोपशम; जीव
के ज्ञानादि गुणों की पर्याय का कार्य कैसे कर सकते हैं ?
प्रश्न :- शास्त्र में कर्म के उपशम, क्षय, क्षयोपशम से जीव के परिणाम होते हैं - ऐसा कथन
बहुत आता है, उसका अर्थ क्या समझें ? स्पष्ट खुलासा करें ।
उत्तर :- यह सब कथन निमित्त-नैमित्तिक संबंध का ज्ञान कराता है, क र्त्ता-कर्म संबंध को नहीं
बताता । निमित्त-नैमित्तिक संबंध का अर्थ मात्र दो द्रव्यों की पर्यायें एक ही काल में होती हैं -
इसका ज्ञान कराना है; इसे ही कालप्रत्यासत्ति भी कहते हैं । निमित्त-नैमित्तिक का कथन जानकर भी
हमें भेदज्ञान ही पुष्ट करना चाहिए; एक द्रव्य दूसरे द्रव्य का कर्त्ता है - इस मिथ्या मान्यता का पोषण
नहीं करना चाहिए ।

(जीव अधिकार) - दर्शन और ज्ञान की उत्पत्ति का क्रम
यौगपद्येन जायेते केवलज्ञान-दर्शने
क्रमेण दर्शनं ज्ञानं परं नि:शेषमात्मन: ॥११॥ 
अन्वय :- आत्मन: केवलज्ञान-दर्शने यौगपद्येन जायेते । नि:शेषं परं दर्शनं ज्ञानं क्रमेण (जायेते) ।
सरलार्थ :- आत्मा के केवलज्ञान ओैर केवलदर्शन ये दो उपयोग युगपत्/एकसाथ प्रगट होते हैं  । शेष सब दर्शन - चक्षुदर्शन, अचक्षुदर्शन, अवधिदर्शन ये तीन दर्शन; ज्ञान - मतिज्ञान, श्रुतज्ञान, अवधिज्ञान, मन:पर्ययज्ञान और कुमतिज्ञान, कुश्रुतज्ञान एवं विभंगज्ञान ये सात ज्ञान क्रम से उदय को प्राप्त होते हैं अर्थात् प्रगट होते हैं ।

भावार्थ:- अल्पज्ञ जीवोंं को नियम से दर्शनपूर्वक ही ज्ञान होता है । अत: क्षायोपशमिक चार
ज्ञान एवं तीन अज्ञान दर्शनपूर्वक ही होते हैं । सर्वज्ञ जीवों को दर्शन और ज्ञान युगपत्/एकसाथ ही
होते हैं ।
यदि सर्वज्ञ अवस्था में भी दर्शन और ज्ञान के होने में क्रम माना जायेगा तो जब जीव केवलदर्शन
करेगा, तब वह केवलज्ञान न करने के कारण सर्वज्ञ नहीं रहेगा अर्थात् इस मान्यता के कारण कोई
भी जीव सदा केवलज्ञानी नहीं हो पायेगा । अत: केवलदर्शन व केवलज्ञान को युगपत् मानना तर्कसंगत भी है ।

(जीव अधिकार) - मिथ्याज्ञान और सम्यग्ज्ञान के कारण
मिथ्याज्ञानं मतं तत्र मिथ्यात्वसमवायत:
सम्यग्ज्ञानं पुनर्जैनै: सम्यक्त्वसमवायत: ॥१२॥ 
अन्वय :- तत्र (ज्ञानोपयोगे) मिथ्यात्वसमवायत: मिथ्याज्ञानं (भवति), पुन: सम्यक्त्वसम वायत: सम्यग्ज्ञानं (भवति इत्थं) जैनै: मतम् ।
सरलार्थ :- जैनदर्शन में ज्ञान को मिथ्यात्व के निमित्त से मिथ्याज्ञान और सम्यक्त्व के निमित्त से सम्यग्ज्ञान माना गया है ।
भावार्थ:- निमित्त-नैमित्तिक संबंध का कथन शास्त्र में दो द्रव्यों की भिन्न-भिन्न पर्यायों में ही
मुख्यरूप से बताया जाता है । इस संबंध को जानकर ज्ञानी जीव एक द्रव्य अथवा एक द्रव्य की पर्याय
को दूसरे द्रव्य अथवा दूसरे द्रव्य की पर्याय का कर्त्ता नहीं मानते, नही समझते; अपितु मात्र निमित्त
जानते/मानते हैं । अज्ञानी इस संबंध के आधार से द्रव्य को अथवा पर्यायों को परतंत्र मानते हैं  ।
यहाँ इस श्लोक में एक ही जीवद्रव्य के दो गुणों के (श्रद्धा और ज्ञान) परिणमन में निमित्त-
नैमित्तिक संबंध का ग्रंथकार ज्ञान करा रहे हैं, कर्त्ता-कर्म संबंध का नहीं ।

(जीव अधिकार) - मिथ्यात्व का स्वरूप और कार्य
वस्त्वन्यथापरिच्छेदो ज्ञाने संपद्यते यत:
तन्मिथ्यात्वं मतं सद्भि: कर्मारामोदयोदकम् ॥१३॥
अन्वय :- यत: ज्ञाने वस्तु-अन्यथा-परिच्छेद: संपद्यते तत् मिथ्यात्वं (भवति इति) सद्भि: मतं । तत् कर्मारामोदयोदकं (कर्म-आरामस्य उदयस्य कृते उदकं इव अस्ति) ।
सरलार्थ :- जिसके कारण ज्ञान में वस्तु की अन्यथा/विपरीत जानकारी होती है, उसको सत्पुरुषों ने मिथ्यात्व माना है । वह मिथ्यात्व कर्मरूपी बगीचे को उगाने के लिये जल के समान है ।
भावार्थ:- जीव द्रव्य के अनंत गुणों में एक ज्ञान गुण ही सविकल्प है, अन्य सर्व गुण नियम से
निर्विकल्प हैं । अत: एक ज्ञान गुण के आधार से ही अन्य गुणों की एवं अन्य गुणों के पर्यायों की
जानकारी दी जाती है, दूसरा कुछ उपाय भी नहीं है ।

मिथ्यात्व अर्थात् विपरीत श्रद्धा तो श्रद्धा गुण का कार्य है, इस विपरीतता को श्रद्धा गुण द्वारा
समझाया नहीं जा सकता  । इसलिये ज्ञान गुण का, जो विपरीत जाननेरूप कार्य है, उसके द्वारा श्रद्धा
की विपरीतता को बताया गया है । श्रद्धा को यथार्थ बताने के लिये भी एक ज्ञान गुण के परिणमन का
ही आधार लेकर जीवों को समझाया जाता है कि, वस्तुस्वरूप का यथार्थ ज्ञान करोगे तो ही
मिथ्यात्व टलेगा । इसलिये मिथ्या श्रद्धा से परिणत जीवों को वस्तुस्वरूप का यथार्थ ज्ञान करने की
ही प्रेरणा दी जाती है । स्वाध्याय करो, शास्त्र पढ़ो, उपदेश सुनो, सत्समागम करो - ऐसा ही उपदेश
योग्य है, दूसरा कुछ उपाय भी नहीं हैं ।

(जीव अधिकार) - दर्शनमोहनीय कर्म के तीन भेद
उदये दृष्टिोहस्य गृहीतमगृहीतकम्
जातं सांशयिकं चेति मिथ्यात्वं तत् त्रिधा विदु: ॥१४॥ 
अन्वय :- दृष्टिोहस्य उदये (सति) जातं तत् मिथ्यात्वं गृहीतं अगृहीतकं सांशयिकं च इति त्रिधा विदु: ।
सरलार्थ :- दर्शनमोहनीय कर्म का उदय होनेपर उत्पन्न हुआ यह मिथ्यात्व गृहीत, अगृहीत और सांशयिक ऐसा तीन प्रकार का जानना चाहिए ।
भावार्थ :- सर्वार्थसिद्धि ग्रंथ में आठवें अध्याय के प्रथम सूत्र की टीका में अगृहीत को
नैसर्गिक और गृहीत को परोपदेशिक मिथ्यात्व कहा है । गोम्मटसार जीवकाण्ड में मिथ्यात्व के
विपरीत आदि पाँच भेद बताये हैं, उनमें संशय नाम का एक मिथ्यात्व कहा है । इस श्लोक में जैसे
मिथ्यात्व के तीन भेद कहे हैं, वैसे ही भगवती आराधना के प्रथम अध्याय के गाथा ५८ में भी कहे
गये हैं ।

(जीव अधिकार) - मिथ्यात्व का स्वरूप
अतत्त्वं मन्यते तत्त्वं जीवो मिथ्यात्वभावित:
अस्वर्णीक्षते स्वर्णं न किं कनकमोहित: ॥१५॥
अन्वय :- मिथ्यात्वभावित: जीव: अतत्त्वं तत्त्वं मन्यते (यथा) कनकमोहित: (जीव:) किं अस्वर्णं स्वर्णं न ईक्षते ? (अर्थात् ईक्षते एव) ।
सरलार्थ :- मिथ्यात्व से प्रभावित हुआ जीव अतत्त्व को तत्त्व मानता है । धतूरे से मोहित प्राणी क्या अस्वर्ण को स्वर्णरूप में नहीं देखता ? अर्थात् देखता ही है ।
भावार्थ :- जीव, अजीव, आस्रव, बंध, संवर, निर्जरा, और मोक्ष ये सात तत्त्व हैं । इनमें जीव तत्त्व ही ध्येय/ध्यान का विषय होनेसे साधक को सदैव उपादेय है । साधक जीवतत्त्व को एक समय
के लिये भी अपनी श्रद्धा में से नहीं निकाल सकता । यदि साधक की श्रद्धा में से जीवतत्त्व निकल
जाय तो वह मिथ्यात्व को प्राप्त हो जायेगा । साधक जब शुभ या अशुभ उपयोग में हो तो भी निज
भगवान आत्मा जिसे शास्त्र में ज्ञायक भी कहा गया है, वह श्रद्धा का श्रद्धेय बना ही रहता है ।
इसकारण साधक जीव धार्मिक तो बना ही रहता है और उसके भूमिकानुसार संवर-निर्जरा भी होते
रहते हैं, वह उतनी मात्रा में सुखी भी रहता है ।
जैसे - स्वर्ण, स्वर्णरूप से सामने होने पर भी धतूरे से मोहित मनुष्य उसे स्वर्णरूप से स्वीकारता
नहीं है, इतनी ही भूल है । वैसे ही मिथ्यात्व से मोहित अवस्था में अज्ञानी अनादि काल से साक्षात्
विद्यमान अपने निज जीव तत्त्व को स्वीकारता ही नहीं है । अतः अपने स्वभाव को नहीं स्वीकारना
ही तत्त्व को अतत्त्व मानना है ।

(जीव अधिकार) - सम्यक्त्व का स्वरूप
यथा वस्तु तथा ज्ञानं संभवत्यात्मनो यत:
जिनैरभाणि सम्यक्त्वं तत्क्षमं सिद्धिसाधने ॥१६॥
अन्वय :- यथा वस्तु तथा आत्मनः ज्ञानं यतः संभवति (तत्) सम्यक्त्वं जिनैः अभाणि, तत् सिद्धिसाधने क्षमं (भवति) ।
सरलार्थ :- वस्तु जिस रूप में है, उसको उसी रूप में जानना आत्मा को जिस कारण से होता है, उसको जिनेन्द्र देव ने सम्यक्त्व कहा है । वह सम्यक्त्व आत्मसिद्धि का साधन है ।
भावार्थ :- जैसी वस्तु है, वैसी श्रद्धा करने को सम्यक्त्व कहते हैं । सम्यक्त्व तो श्रद्धा गुण की
यथार्थ पर्याय है, वह ज्ञान के सम्यक्पने में कारण होती है ।
सम्यक्त्व ही आत्मसिद्धि/आत्मविकास का मूल कारण है । सम्यक्त्व के बिना मोक्षमार्ग नहीं
होता । मोक्षमार्ग के बिना मोक्षप्राप्ति नहीं है । जैनदर्शन में ईश्वर के कर्त्तापने का स्वीकार ही नहीं है,
अतः उसके अनुसार तो भगवान या अन्य कोई भी किसी भी अन्य जीव का उद्धार कर ही नहीं
सकता है । जो जीव यथार्थ पुरुषार्थ करता है, वही मोक्षमार्ग प्राप्त कर मुक्त हो सकता है - यही
आत्मसिद्धि है । अथवा अपनी आत्मा को सिद्धअवस्था की प्राप्ति होना ही आत्मसिद्धि है और
उसका मूल उपाय सम्यग्दर्शन है ।

(जीव अधिकार) - सम्यक्त्व के भेद और उनमें कारण-कार्यपना
मिथ्यात्व-मिश्र-सम्यक्त्व-संयोजन-चतुष्टये
क्षयं शमं द्वयं प्राप्ते सप्तधा मोहकर्मणि ॥१७॥
क्षायिकं शामिकं ज्ञेयं क्षायोपशमिकं त्रिधा
तत्रापि क्षायिकं साध्यं साधनं द्वितयं परम् ॥१८॥
अन्वय :- मिथ्यात्व-मिश्र-सम्यक्त्वसंयोजनचतुष्टये सप्तधा मोहकर्मणि क्षयं शमं द्वयं प्राप्ते (सति) (तत् सम्यक्त्वं) क्षायिकं शामिकं क्षयोपशामिकं (च इति) त्रिधा ज्ञेयं  । तत्रापि क्षायिकं साध्यं (भवति), परं द्वितयं साधनं (वर्तते) ।
सरलार्थ :- मिथ्यात्व, सम्यग्मिथ्यात्व, सम्यक्प्रकृति ये तीन दर्शनमोहनीय और संयोजन चतुष्टय अर्थात् अनंतानुबंधी क्रोध-मान-माया-लोभ ये चार चारित्रमोहनीय - इसप्रकार कुल मिलाकर मोहनीयकर्म की सात प्रकृतियाँ क्षय को, उपशम को और क्षयोपशम को प्राप्त होने पर क्रमश: क्षायिक, औपशमिक और क्षायोपशमिक इस तरह तीन प्रकार का सम्यक्त्व होता है । उन तीनों सम्यक्त्वों में क्षायिक सम्यक्त्व साध्य है और शेष दो औपशमिक सम्यक्त्व और क्षायोपशमिक सम्यक्त्व साधन है ।
भावार्थ :- जीव के परिणामों की विशुद्धि के निमित्त से कर्मों की शक्ति का प्रगट न होना
उपशम है । कर्म के उपशम के निमित्त से होनेवाले जीव के भावों को औपशमिक भाव कहते हैं ।
वर्तानकालीन सर्वघाति स्पर्शकों का उदयाभावी क्षय, भविष्यकालीन उन्हीं स्पर्धकों का
सदवस्थारूप उपशम और वर्तानकालीन देशघाति स्पर्धकों का उदय - इन तीनरूप कर्म की
अवस्था को क्षयोपशम कहते हैं । कर्म के क्षयोपशम के निमित्त से होनेवाले जीव के भावों को क्षायोपशमिक भाव कहते हैं ।
कर्मों के आत्मा से सर्वथा पृथक् होने को क्षय कहते हैं । कर्मों के कर्मरूप से नाश अर्थात्
अकर्मदशा होने को क्षय कहते हैं । कर्मों के क्षय के निमित्त से होनेवाले जीव के भावों को क्षायिकभाव
कहते हैं ।
प्रश्न - अनंतानुबंधी कषाय कर्म किसे कहते हैं ?
उत्तर - अनंत अर्थात् संसार या मिथ्यात्व परिणाम, मिथ्यात्व परिणाम के साथ-साथ बंधनेवाले
कषाय कर्म को अनंतानुबंधी कषायकर्म कहते हैं ।
सम्यक्त्व-प्राप्ति में एक सुनिश्चित क्रम सर्वज्ञ भगवान ने बताया है, उसे जानने पर उनका परस्पर
कारण-कार्य संबंध भी स्पष्ट हो जाता है । अनादि मिथ्यादृष्टि को सबसे पहले एक मात्र औपशमिक
सम्यक्त्व की ही प्राप्ति होती है । क्षायिक सम्यक्त्व, क्षायोपशमिक सम्यक्त्वपूर्वक ही प्रगट होता है ।
अत: इन दोनों सम्यक्त्वों को क्षायिक सम्यक्त्व के पूर्व होने के कारण यहाँ इन्हें साधन बतलाया है ।
वस्तुतः तो क्षायोपशमिक सम्यक्त्व ही क्षायिक सम्यक्त्व का कारण है, तथापि कारण का
कारण जो औपशमिक सम्यक्त्व, उसे भी आचार्य ने क्षायिक सम्यक्त्व का कारण अर्थात् साधन
बताया है, जो योग्य ही है ।

(जीव अधिकार) - आत्मा का ज्ञानप्रमाणपना और ज्ञान का सर्वगतत्व
ज्ञानप्रमाणमात्मानं ज्ञानं ज्ञेयप्रमं विदु:
लोकालोकं यतो ज्ञेयं ज्ञानं सर्वगतं तत: ॥१९॥
अन्वय :- आत्मानं ज्ञानप्रमाणं विदु: । ज्ञानं ज्ञेयप्रमं (विदु:) । यत: ज्ञेयं (सर्वं) लोकालोकं (भवति); तत: ज्ञानं सर्वगतम् (अस्ति) ।
सरलार्थ :- जिनेन्द्रदेव ने आत्मा को ज्ञानप्रमाण/ज्ञान जितने आकारवाला और ज्ञान को ज्ञेयप्रमाण अर्थात् ज्ञेयों के आकारवाला जाना है; चूँकि ज्ञेय लोकालोकरूप है, अत: ज्ञान सर्वगत है ।
भावार्थ :- आत्मा अर्थात् जीव एक द्रव्य है । उसमें अनादिकाल से ज्ञानादि अनंत विशेष गुण
हैं और अस्तित्वादि अनंत सामान्य गुण भी हैं । जो द्रव्य के सम्पूर्ण भागों में और उसकी सम्पूर्ण
अवस्थाओं में रहते हैं, उन्हें गुण कहते हैं । इस परिभाषा के अनुसार द्रव्य का जितना आकार है,
उतने आकार में सब गुण फैले हुए हैं और जितने आकार में गुण फैले हुए हैं, उतने ही आकार का
द्रव्य है, यह स्पष्ट होता है ।
इस श्लोक में आत्मा/जीवद्रव्य को ज्ञानप्रमाण कहा है । जितना ज्ञान है, उतना आत्मा है । ज्ञान
से आत्मा का आकार/विस्तार बड़ा हो तो आत्मा का कुछ अंश ज्ञान से रहित होगा और वह अंश
ज्ञानरहित होने से अचेतनता को प्राप्त हो जायेगा ।
आत्मा के बाहर भी ज्ञान गुण का विस्तार मान लिया जाय तो द्रव्य के बिना गुण किसमें -
किसके आधार से रहेंगे ? आचार्य उमास्वामी ने तत्त्वार्थसूत्र में गुणों की परिभाषा बताते समय
लिखा है, ‘द्रव्याश्रया निर्गुणा गुणा:ङ्क अर्थात् जो सदा द्रव्य में रहनेवाले हैं और स्वयं अन्य गुण से
रहित हैं, वे गुण हैं , इस सूत्र के साथ विरोध आ जायेगा । इसलिए जितना ज्ञान गुण उतना आत्मा
और जितना आत्मा उतना ही ज्ञान गुण मानना चाहिए ।
ज्ञान को केवलज्ञान की अपेक्षा से ही ज्ञेयप्रमाण कहा है; क्योंकि केवलज्ञान में ही सर्व ज्ञेय
अर्थात् त्रिकाल सहित त्रिलोकवर्ती पदार्थ ज्ञात होते हैं, अन्य ज्ञान में नहीं ।
प्रमेयत्वगुण की परिभाषा के अनुसार भी प्रत्येक वस्तु अपने स्वभाव से ही ज्ञेय होने के कारण
वस्तु किसी न किसी ज्ञान से जानी ही जायेगी । अत: ज्ञान सर्वगत सिद्ध होता है ।
यहाँ ज्ञान सर्वगत है और उस अपेक्षा आत्मा भी सर्वगत है - ऐसा कथन उपचरित ही समझना
चाहिए; क्योंकि न आत्मा के प्रदेश सीधे अलोकाकाश में जाते हैं और न अलोकाकाश आत्मा के
प्रदेशों में आता है; तथापि अलोकाकाश जानने में अवश्य आता है ।
सिद्ध अथवा अरहंत भगवान के प्रदेश भी लोक में सदैव कहाँ फैलते हैं ? मात्र केवली
समुद्घात के समय आत्मा के प्रदेश पूर्ण लोक में फैल जाते हैं, इसका अर्थ यह हुआ कि आत्मा
अपने-अपने शरीर के आकार में ही रहते हुए भी ज्ञान की अपेक्षा सर्वगत है, आत्मप्रदेशों की अपेक्षा
से वस्तुतः सर्वगत नहीं है । इस विषय की विशेष जानकारी हेतु प्रवचनसार गाथा २३ एवं २६ तथा दोनों की टीका भी अवश्य देखें ।

(जीव अधिकार) - आत्मा से ज्ञान को अधिक मानने पर आपत्ति
यद्यात्मनोऽधिकं ज्ञानं ज्ञेयं वापि प्रजायते
लक्ष्य-लक्षणभावोऽस्ति तदानीं कथमेतयो: ॥२० ॥
अन्वय :- यदि आत्मन: ज्ञानं वा ज्ञेयं अपि अधिकं प्रजायते तदानीं एतयो: लक्ष्य-लक्षण-भाव: कथं अस्ति? (अर्थात् न भवति) ।
सरलार्थ :- यदि आत्मा से ज्ञान अथवा ज्ञेय भी अधिक होता है तो आत्मा और ज्ञान में लक्ष्य-लक्षणभाव कैसे बन सकता है ?
भावार्थ :- इस श्लोक में आत्मा लक्ष्य है और ज्ञान लक्षण है । यदि लक्ष्यरूप आत्मा से
लक्षणरूप ज्ञान का आकार बड़ा माना जायेगा तो लक्षण में अतिव्याप्ति दोष उत्पन्न होगा; क्योंकि
लक्षण लक्ष्य से बाहर गया । अत: आत्मा से ज्ञान को अधिक नहीं मानना चाहिए । जितने आकार
का लक्ष्य है उतने ही आकार में रहनेवाला लक्षण ही निर्दोष लक्षण होता है ।
यदि आत्मा को बड़े आकारवाला/अधिक विस्तारवाला/क्षेत्रवाला माना जाय और ज्ञान को
कम आकार/कम क्षेत्रवाला अर्थात् पूरे आत्मा में न माना जाये तो यह लक्षण अव्याप्तिदोष से दूषित
हो जायेगा; क्योंकि लक्षण लक्ष्य के एकदेश में पाया जा रहा है ।
यदि आत्मा को स्पर्शादिवाला, गतिहेतुत्वरूप अथवा स्थितिहेतुत्ववाला माना जाय तो लक्षण
असंभवदोष से दूषित होगा; क्योंकि लक्षण लक्ष्य में पाया ही नहीं जा रहा है, अत: आत्मा को मात्र
ज्ञानलक्षणवाला ही मानना चाहिए और ज्ञानलक्षण को भी आत्मा जितने आकारवाला ही मानना
चाहिए, हीनाधिक नहीं ।
इसीप्रकार ज्ञेय को भी आत्मा से अधिक मानने पर दोष संभव है । ज्ञान ज्ञेय प्रमाण होता है और
ज्ञेय अधिक मानने पर ज्ञान को भी आत्मा से अधिक मानना पड़ेगा, इससे अतिव्याप्ति दोष आयेगा ।
अत: आत्मा से ज्ञान अथवा ज्ञेय कोई भी अधिक नहीं है - यह सिद्ध होता है ।
इस विषय के विशेष स्पष्टीकरण के लिए प्रवचनसार गाथा २४ एवं २५ को टीका सहित देखें ।

(जीव अधिकार) - ज्ञेयक्षिप्त ज्ञान की व्यापकता
क्षीरक्षिप्तं यथा क्षीरमिन्द्रनीलं स्वतेजसा
ज्ञेयक्षिप्तं तथा ज्ञानं ज्ञेयं व्याप्नोति सर्वत: ॥२१॥
अन्वय :- यथा क्षीरक्षिप्तं इन्द्रनीलं सर्वत: स्वतेजसा क्षीरं व्याप्नोति तथा ज्ञेयक्षिप्तं ज्ञानं ज्ञेयं(सर्वत: व्याप्नोति) ।
सरलार्थ :- जैसे दूध में पड़ा हुआ इन्द्रनीलमणि अपने तेज/प्रभा से दूध में सब ओर से व्याप्त हो जाता है; उसीप्रकार ज्ञेय के मध्यस्थित ज्ञान अपने ज्ञानरूपी प्रकाश से ज्ञेय समूह को पूर्णत: व्याप्त कर ज्ञेयों को प्रकाशित करता है ।
भावार्थ :- यहाँ इन्द्रनील पद उस सातिशय महानील रत्न का वाचक है, जो बड़ा तेजस्वी
होता है । उसे जब किसी दूध से भरे बड़े बर्तन में डाला जाता है तो वह दूध के वर्तान रूप का
तिरस्कार कर उसे सब ओर से अपनी प्रभा द्वारा नीला बना लेता है । उसीप्रकार ज्ञेयों के मध्य में
स्थित हुआ केवलज्ञान भी अपने तेज से अज्ञान अन्धकार को दूर कर समस्त ज्ञेयोंं में ज्ञेयाकार रूप से
व्याप्त हुआ उन्हें प्रकाशित करता है अर्थात् उन्हें जानता है ।
दूध से भरे जिस बड़े पात्र में इन्द्रनील रत्न पड़ा होता है, उसके थोड़े से ही देश में यद्यपि वह
स्थित होता है और उसका कोई भी परमाणु उससे निकलकर अन्यत्र नहीं जाता; फिर भी उसकी प्रभा
में ऐसी विशेषता है कि वह सारे दूध को अपने रंग में रंग लेता है, परन्तु दूध का कोई भी परमाणु
वस्तुत: नीला नहीं हो पाता । नीलमणि को यदि दूध से निकाल लिया जाये तो दूध ज्यों का त्यों
अपने स्वाभाविक रंग में स्थित नजर आता है, नीलरत्न की प्रभा के संसर्ग से कहीं भी उसमें कोई
विकार लक्षित नहीं होता ।
ऐसी ही अवस्था ज्ञान तथा ज्ञेयों की है, ज्ञेयों के मध्य में स्थित हुआ केवलज्ञान यद्यपि वस्तुत:
अपने आत्मप्रदेशों में ही स्थित होता है और आत्मा का कोई भी प्रदेश आत्मा से अलग होकर बाह्य
पदार्थों में नहीं जाता; फिर भी उस केवलज्ञान के तेज का ऐसा माहात्म्य है कि वह सारे पदार्थों को
अपनी प्रभा से ज्ञेयाकार रूप में व्याप्त कर उन पदार्थों में अपने प्रदेशों के साथ तादात्म्य को प्राप्त जैसा
प्रतिभासित होता है । अत: व्यवहार नय की दृष्टि से ज्ञान का ज्ञेयों में और ज्ञेयों (पदार्थों) का ज्ञान में
अस्तित्व कहा जाता है ।
प्रवचनसार गाथा ३० एवं पंचास्तिकाय संग्रह गाथा ३३ में भी इसीप्रकार का भाव आया है ।

(जीव अधिकार) - ज्ञेय को जानता हुआ ज्ञान ज्ञेयरूप नहीं होता
चक्षुर्गृह्णद्यथा रूपं रूपरूपं न जायते
ज्ञानं जानत्तथा ज्ञेयं ज्ञेयरूपं न जायते ॥२२॥
अन्वय :- यथा चक्षु: रूपं गृह्णत् रूपरूपं न जायते तथा ज्ञेयं जानत् ज्ञानं ज्ञेयरूपं न जायते ।
सरलार्थ :- जिसप्रकार आँख रंग-रूप को ग्रहण करती/जानती हुई रंग-रूपमय नहीं हो जाती, उसीप्रकार ज्ञान ज्ञेय को जानता हुआ ज्ञेयरूप नहीं होता; परन्तु ज्ञानरूप ही रहता है ।
भावार्थ :- जब मनुष्य आँख से अग्नि को देखता है, तब आँख अग्नि को देखने-जानने से न
गरम होती है न लाल होती है । आँख से मलीन वस्तु देखने से आँख मलीन नहीं होती । किसी भी
अच्छी-बुरी वस्तु को देखने-जानने पर भी आँख तो मात्र आँख ही रहती है; जिसे देखती है, उस
पदार्थरूप बिल्कुल परिणमित नहीं होती ।
उसीप्रकार ज्ञान अनेकप्रकार के ज्ञेयों को जानता है; तथापि ज्ञान ज्ञानरूप ही रहता है ज्ञेयरूप
नहीं हो जाता । यदि जाननोत्र से ज्ञान ज्ञेयरूप होता रहे तो केवली भगवान केवलज्ञान से सर्व
पदार्थों को युगपत् स्पष्ट जानते ही उन ज्ञेयरूप परिणमित हो जाते तो सबसे अधिक दु:खी हो जाते;
लेकिन ऐसा नहीं है । अल्पज्ञान हो अथवा पूर्ण ज्ञान हो, वह ज्ञेयों को जानते हुए ज्ञेयों से पूर्ण
अप्रभावित रहता है; यह इस श्लोक में स्पष्ट किया है । प्रवचनसार गाथा २८ तथा उसकी टीका भी
इस विषय के लिये अवश्य देखें ।

ज्ञान, दूरवर्ती पदार्थ को भी स्वभाव से जानता है
दवीयांसमपि ज्ञानमर्थं वेत्ति निसर्गत:
अयस्कान्त: स्थितं दूरे नाकर्षति किमायसम् ॥२३॥
अन्वय :- 
भावार्थ :- जिसप्रकार चुम्बकपाषाण दूर स्थित लोहे को स्वभाव से अपनी ओर खींच लेता
है; उसीप्रकार केवलज्ञान भी क्षेत्र की अपेक्षा तथा काल की अपेक्षा दूरवर्ती पदार्थों को भी स्वभाव से
स्पष्ट जानता है ।
इस पर कोई यह शंका कर सकता है कि चुम्बक की शक्ति तो सीमित है, उसकी शक्ति-सीमा के
भीतर जब लोहा स्थित होता है, तभी वह उसको खींचकर अपने से चिपका लेता है, जब लोहा
सीमा के बाहर होता है तब उसे नहीं खींच पाता; तब क्या केवलज्ञान भी सीमित क्षेत्र-काल के
पदार्थों को ही अपना विषय बनाता है ?
इसका समाधान इतना ही है कि दृष्टान्त हमेशा एकदेश होता है, सर्वदेश नहीं । अत: चुम्बक की
तरह ज्ञान की शक्ति को सीमित नहीं समझ लेना चाहिए, उसमें प्रतिबन्धक का अभाव हो जाने से
दूरवर्ती तथा अन्तरित ही नहीं, किन्तु सूक्ष्म पदार्थों को अपना विषय बनाने की अनन्तानन्तशक्ति है,
उसमें कोई भी पदार्थ बिना जाने नहीं रहता । इसी से ज्ञान को सर्वगत कहा है । वह अपने आत्मप्रदेशोें
की अपेक्षा नहीं, किन्तु जानने की अपेक्षा सर्वगत है ।

ज्ञान, स्वभाव से ही स्व-पर प्रकाशक है -
ज्ञानमात्मानमर्थं च परिच्छित्ते स्वभावत:
दीप उद्योतयत्यर्थं स्वस्मिन्नान्यमपेक्षते ॥२४॥
अन्वय :- ज्ञानं स्वभावतः आत्मानं अर्थं च परिच्छित्ते (यथा) दीपः अर्थं उद्योतयति स्वस्मिन् अन्यं न अपेक्षते ।
ज्ञान अपने को और पदार्थ को स्वभाव से जानता है । जैसे - दीपक पदार्थ को प्रकाशित करता है, उसे अपने को प्रकाशित करने में भी किसी अन्य की अपेक्षा नहीं होती है ।
भावार्थ :- पिछले श्लोक में यह बतलाया है कि केवलज्ञान दूरवर्ती पदार्थों को भी जानता है,
चाहे वह दूरी क्षेत्र सम्बन्धी हो या काल-सम्बन्धी । यहाँ यह प्रश्न पैदा होता है कि ज्ञान पर को ही
स्वभाव से जानता है या अपने को भी जानता है ?
इस श्लोक में दीपक के उदाहरण द्वारा यह स्पष्ट किया गया है कि जिसप्रकार दीपक पर पदार्थों
का उद्योतन (प्रकाशन) करता है, उसीप्रकार अपना भी उद्योतन करता है; अपने उद्योतन में किसी
पर की अपेक्षा नहीं रखता । उसीप्रकार ज्ञान भी अपने को तथा पर-पदार्थ समूह को स्वभाव से ही
जानता है, अपने को अथवा अन्य पदार्थों को जानने में किसी दूसरे की अपेक्षा नहीं रखता ।

क्षायोपशमिक एवं क्षायिक ज्ञान का स्वरूप -
क्षायोपशमिकं ज्ञानं कर्मापाये निवर्तते
प्रादुर्भवति जीवस्य नित्यं क्षायिकमुज्ज्वलम् ॥२५॥
अन्वय :- कर्मापाये (कर्म-अपाये) जीवस्य क्षायोपशमिकं ज्ञानं निवर्तते, नित्यं उज्ज्वलं क्षायिकं (ज्ञानं) प्रादुर्भवति ।
मोहनीय आदि चारों घाति कर्मों के नाश होने पर जीव का क्षायोपशमिक ज्ञान नष्ट हो जाता है और निर्मल क्षायिक ज्ञान सदा उदय को प्राप्त होता है अर्थात् सदा व्यक्त रहता है ।
भावार्थ :- मति, श्रुत, अवधि एवं मन:पर्यय ज्ञान - ये चारों अल्प विकसित ज्ञान नियम से
ज्ञानावरण, दर्शनावरण, मोहनीय और अंतरायकर्म के क्षयोपशम के साथ संबंध रखनेवाले हैं ।
इसलिए जब इन चारों घाति कर्मों का नाश होता है, तब क्षायिक ज्ञान प्रगट होने के कारण
क्षायोपशमिक ज्ञानों का अभाव हो जाता है ।
क्षायिकज्ञान और क्षायोपशमिकज्ञान दोनों एक साथ नहीं रहते । किसी संसारी (अष्टकर्म सहित)
जीव को क्षायोपशमिक मति, श्रुत दो ज्ञान रह सकते हैं किसी को मति, श्रुत, अवधि अथवा मति,
श्रुत, मनःपर्यय - ये तीन ज्ञान और किसी को मति, श्रुत, अवधि, मन:पर्यय ये चार ज्ञान भी एक
साथ रह सकते हैं । ज्ञानावरणादि कर्मों के क्षय के निमित्त से प्रगट होनेवाला केवलज्ञान/पूर्णज्ञान
एक ही रहता है । यह क्षायिक ज्ञान नित्य व्यक्त रहता है, भविष्य में अनंतकाल में इसका कभी नाश
नहीं होता ।
केवलज्ञान की सत्-असत् विषय में प्रवृत्ति -
सन्तमर्थसन्तं च काल-त्रितय-गोचरम्
अवैति युगपज्ज्ञानमव्याघातमनुत्तमम् ॥२६॥
अन्वय :- अव्याघातं अनुत्तमं (क्षायिकं) ज्ञानं काल-त्रितय-गोचरं सन्तं असन्तं अर्थं च युगपद् अवैति ।
अव्याघात और सर्वोत्तम क्षायिकज्ञान त्रिकाल (वर्तान, भूत, भविष्य) विषयक सत्-असत् सभी पदार्थों को युगपत् जानता है ।
भावार्थ :- क्षायिक ज्ञान अर्थात् केवलज्ञान किसी भी परपदार्थ से बाधित नहीं है । सूक्ष्मातिसूक्ष्म
पदार्थों को भी हस्तामलकवत् स्पष्ट जानता है । जैसे परमाणु, कालाणु, समय, प्रदेश, अविभाग
प्रतिच्छेद, एक समय में होनेवाला द्रव्य का परिवर्तन ये सर्व पदार्थ सूक्ष्म होने पर भी केवलज्ञान
इनको स्पष्ट जानता है ।
अन्तरित अर्थात् काल की अपेक्षा जिनमें विशेष दूरी है, ऐसे राम-रावण, वृषभादि तीर्थंकर,
भूतकालीन चौबीसी, भविष्यकालीन चौबीसी - इनका जानना केवलज्ञान में सहज होता है ।
क्षेत्र की अपेक्षा से दूर स्वयंभूरमण समुद्र, सुदर्शन आदि मेरु पर्वत, अकृत्रिम जिन चैत्य-
चैत्यालय - इनको भी केवलज्ञान सहज जान लेता है । सभी भूत, भविष्यत् पदार्थों को भी क्षायिकज्ञान
वर्तानवत् एवं स्पष्ट जानता है ।
आचार्यश्री माणिक्यनंदी परीक्षामुखसूत्र ‘‘नार्थालोकौ कारणं परिच्छेद्यत्वात्तमोवत्ङ्कङ्क इस सूत्र
में अल्पज्ञ जीव का ज्ञान भी अर्थ अर्थात् ज्ञेयवस्तु और आलोक अर्थात् प्रकाशादि निमित्त के बिना
ही होता है ऐसा कहते हैं; तो केवलज्ञान सत्-असत् वस्तुओं को भी स्पष्ट जानता है, इसमें क्या
आश्चर्य है ?
केवलज्ञान के विषय की चर्चा करते हुए आचार्य उमास्वामी ने भी तत्त्वार्थसूत्र के प्रथम अध्याय
के २९वें सूत्र में ‘सर्वद्रव्यपर्यायेषु केवलस्यङ्क अर्थात् केवलज्ञान जाति अपेक्षा छहों तथा संख्या
अपेक्षा अनंतानंत द्रव्य एवं उनकी सर्व पर्यायों को युगपत् जानता है, यह स्पष्ट किया है ।
अतः केवलज्ञान को छोड़कर अन्य कोई ज्ञान सर्वोत्तम नहीं है; यह तो सहज ही समझ में
आता है ।
इस विषय की विशेष जानकारी हेतु प्रवचनसार गाथा ३७ एवं उसकी टीका अवश्य देखें ।

सत्-असत् पदार्थों का खुलासा -
असन्तस्ते मता दक्षैरतीता भाविनश्च ये
वर्ताना: पुन: सन्तस्त्रैलोक्योदरवर्तिन: ॥२७॥
अन्वय :- दक्षैः ये त्रैलोक्योदर-वर्तिन: अतीता: भाविन: च (पदार्था:) ते असन्त: पुन: वर्ताना: सन्त: मता: ।
जो पदार्थ तीन लोक के उदर में भूतकाल में थे और भविष्यकाल में रहेंगे, उन्हें विवेकी पुरुष असत् मानते हैं । तथा जो पदार्थ वर्तान काल में हैं, उन्हें सत् मानते हैं ।
भावार्थ :- वस्तुतः वर्तानकाल तो एक समय का होता है । इस वर्तान काल में अनंतानंत
द्रव्य, प्रत्येक द्र्रव्य में अनंत गुण और प्रत्येक गुण की वर्तानकालीन एक समय की एक-एक पर्याय
- इतना वर्तानकालीन सत् पदार्थ है तथा भूतकालीन विनष्ट पर्यायों एवं भविष्यकालीन अनुत्पन्न
पर्यायों को असत् (अविद्यमान) कहते हैं ।
वर्तानकाल की अपेक्षा भूतकाल अनंतगुणा है; क्योंकि भूतकाल अनादि का है । भविष्यकाल,
भूतकाल की अपेक्षा सदा ही अनंत गुणा रहता है; इसतरह सत्-असत् पदार्थों का सूक्ष्मता से
विचार करना चाहिए; जो आगम-सम्मत हो ।

भूत-भावी पदार्थों को जानने का स्वरूप -
अतीता भाविनश्चार्था: स्वे स्वे काले यथाखिला:
वर्तानास्ततस्तद्वद्वेत्ति तानपि केवलम् ॥२८॥
अन्वय :- तत: अतीताः भाविनः च अखिलाः अर्थाः स्वे स्वे काले यथा वर्तानाः तान् अपि केवलं (केवलज्ञानं) तद्वत् वेत्ति ।
अतीत और अनागत सम्पूर्ण पदार्थ अपने-अपने काल में जिस-जिस रूप में वर्तते हैं; उनको उसी रूप में वर्तानकालीन पदार्थों के समान केवलज्ञान जानता है ।
भावार्थ :- आचार्य अमितगति भूतकालीन एवं भविष्यकालीन पदार्थों को असत् कहते हैं ।
इन असत् पदार्थों को केवलज्ञान वर्तानकालीन पदार्थों के समान स्पष्ट जानता है, यह इस श्लोक में
बताना चाहते हैं । जिन पदार्थों/पर्यायों की सत्ता ही नहीं उनको अस्पष्ट जानते होंगे, कुछ साधनों के
आधार से जानते होंगे अथवा तर्क, अनुान से जानने का प्रयास करते होंगे - ऐसी शंकाओं को
निर्मूल करने के लिए ही वर्तानकालीन पदार्थों के समान जानते हैं; ऐसा स्पष्ट खुलासा किया है ।
इसी विषय को आचार्य कुन्दकुन्द प्रवचनसार के ज्ञानाधिकार की ३९वीं गाथा में अत्यन्त विशद
रूप से कहते हैं - यदि अनुत्पन्न पर्याय तथा नष्ट पर्याय केवलज्ञान को प्रत्यक्ष न हो तो उस केवलज्ञान
को दिव्य ज्ञान कौन कहेगा ? इससे पूर्व की गाथा ३८ भी टीकासहित देखना उपयुक्त होगा ।

सब पदार्थों में केवलज्ञान के युगपत प्रवृत्त न होने पर दोषापत्ति -
सर्वेषु यदि न ज्ञानं यौगपद्येन वर्तते
तदैकमपि जानाति पदार्थं न कदाचन ॥२९॥
एकत्रापि यतोऽनन्ता: पर्याया: सन्ति वस्तुनि
क्रमेण जानता सर्वे ज्ञायन्ते कथ्यतां कदा ॥३०॥
अन्वय :- यदि ज्ञानं सर्वेषु यौगपद्येन न वर्तते तदा एकं अपि पदार्थं कदाचन न जानाति; यत: एकत्रापि वस्तुनि अनन्ता: पर्याया: सन्ति सर्वे क्रमेण जानता कदा ज्ञायन्ते कथ्यताम् ?
यदि केवलज्ञान सब पदार्थों को युगपत्/एकसाथ नहीं जानता है तो वह केवलज्ञान एक वस्तु को भी कभी नहीं जान सकता; क्योंकि एक वस्तु में भी अनंत पर्यायें होती हैं । क्रम से जानते हुए वे सब पर्यायें कबतक जानी जायेंगी सो बतलाओ ? एक वस्तु के पर्यायों का भी अंत नहीं आने से कभी एक वस्तु का भी पूरा-जानना नहीं हो सकेगा ।
भावार्थ :- प्रत्येक वस्तु अनादि-अनंत नित्य है और उसमें प्रतिसमय नयी-नयी पर्याय
भी होती रहती है अर्थात् वस्तु अपने में नित्यता के साथ अनित्यता को भी स्वीकारती है । इसी तथ्य
को आचार्य उमास्वामी ‘गुणपर्ययवद् द्रव्यम्ङ्क (तत्त्वार्थसूत्र, अध्याय ५, सूत्र ३८) - इस सूत्र में
व्यक्त करते हैं । यह नित्यानित्यात्मक (गुण नित्य हैं और पर्यायें अनित्य हैं) अथवा गुणपर्यायस्वरूप
वस्तु हमारे ज्ञान में भी तर्क के आधार से समझ में आती है । इससे हम यह स्पष्ट जान सकते हैं कि
प्रत्येक वस्तु भूतकाल में अनादिकाल से अनंत पर्याय सहित वर्त चुकी है । वर्तानकाल में एक
समय की पर्यायसहित वर्त रही है और भविष्य में अनंत गुण-पर्याय सहित वर्तेगी । एक द्रव्य का भी
यह स्पष्ट स्वरूप केवलज्ञान के बिना कौन पूर्ण जान सकेगा? अर्थात् एकवस्तु को भी पूर्णरूप से
केवली ही जान पायेंगे, अन्य कोई अल्पज्ञ नहीं ।
प्रश्न :- हम-आप भी शास्त्र के आधार से यह सब जान रहे हैं, केवलज्ञान की क्या आवश्यकता
है ?
उत्तर :- हमारा आपका यह जानना शास्त्र के आधार से अस्पष्ट/अविशद है, केवलज्ञान विशद/
स्पष्ट रीति से पदार्थों की वर्तानपर्यायवत् भूत-भविष्यकालीन पर्यायों को भी जानता है ।
इसी विषय को आचार्य कुन्दकुन्द ने प्रवचनसार की गाथा ५० में स्पष्ट कहा है, जो निम्नप्रकार है -
उप्पज्जदि जदि णाणं कमसो अट्ठे पडुच्च णाणिस्स ।
तं णेव हवदि णिच्चं ण खाइगं णेव सव्वगदं ॥
इसी का विशेष स्पष्टीकरण - वह क्रमवर्ती ज्ञान नित्य इसलिए नहीं है कि एक तो पदार्थ का
अवलम्बन लेकर उत्पन्न होता है, दूसरे पदार्थ के ग्रहण करने पर नष्ट हो जाता है; क्षायिक इसलिए
नहीं है कि वह ज्ञानावरण कर्म के क्षयोपशमाधीन प्रवर्तता है और सर्वगत इसलिए नहीं है कि वह
अनन्त द्रव्य-क्षेत्र-काल-भाव को युगपत् जानने में समर्थ नहीं है । अत: ऐसे क्रमवर्ती पराधीन ज्ञान
का धनी आत्मा सर्वज्ञ नहीं हो सकता ।

भव्यात्मा ही परमात्मा के स्वरूप को स्वीकारता है -
घातिकर्मक्षयोत्पन्नं यद्रूपं परमात्मन:
श्रद्धत्ते भक्तितो भव्यो नाभव्यो भववर्धक: ॥३१॥
अन्वय :- परमात्मनः घातिकर्मक्षयोत्पन्नं यद् रूपं भव्यः भक्तितः श्रद्धत्ते भववर्धकः अभव्यः न (श्रद्धत्ते) ।
सरलार्थ :- घाति कर्मों के क्षय से उत्पन्न हुये परमात्मा के जिस स्वरूप का भव्यात्मा भक्ति से श्रद्घान करता है; अभव्य जीव उसका श्रद्धान नहीं करता; क्योंकि वह अभव्य जीव स्वभाव से भववर्धक होता है ।
भावार्थ :- ज्ञानावरण, दर्शनावरण, मोहनीय एवं अंतराय इन चार घाति कर्मों के क्षय से जीव
को अरहंत अवस्था की प्राप्ति होती है । अरहंत परमात्मा की अवस्था को ही केवली भगवान व
सकल परमात्मा भी कहते हैं । केवली अनंतदर्शन, अनंतज्ञान, अनंतसुख एवं अनंतवीर्यस्वरूप हो
जाते हैं । अरहंत का स्वरूप अलौकिक होता है । उनका अधर गमन होता है । शरीर परम औदारिक
होता है; अत: मैली अवस्था से रहित, स्फटिक समान शुद्ध होता है । उपदेशरूप वाणी सर्वांग से
ओंकार स्वरूप एकाक्षरी खिरती है । उस वाणी से सभी जीवों का कल्याण होता है । इसतरह के
परमात्मपद का श्रद्धान भव्य जीव ही कर पाता है । अभव्य ऐसे भगवान के सच्चे स्वरूप का श्रद्धान
नहीं कर पाता; क्योंकि अभव्यों को तो संसार बढ़ाने का ही कार्य करना है ।
प्रवचनसार गाथा ६२ तथा पंचास्तिकाय संग्रह गाथा १६३ में भी इसीप्रकार का भाव स्पष्ट
किया है ।

निज शुद्धात्मा का स्वरूप एवं उसके श्रद्धान का फल -
यत्सर्वार्थवरिष्ठं यत्क्रमातीतमतीन्द्रियम्
श्रद्दधात्यात्मनो रूपं स याति पदमव्ययम् ॥३२॥
अन्वय :- (यः) आत्मनः यत् सर्वार्थवरिष्ठं यत् क्रमातीतं अतीन्द्रियं रूपं श्रद्धधाति सः अव्ययं पदं याति ।
सरलार्थ :- जो सर्व पदार्थों में श्रेष्ठ है, क्रमातीत अर्थात् आदि-मध्य-अंत से रहित है और अतीन्द्रिय अर्थात् इन्द्रियज्ञानगोचर नहीं है - आत्मा के ऐसे स्व-रूप का जो जीव श्रद्घान करता है, वह अविनाशी पद - मोक्ष को प्राप्त होता है ।
भावार्थ :- इस श्लोक में अरहंत से भी श्रेष्ठ पद जो सिद्ध अवस्था उसकी प्राप्ति का मूल जो
त्रिकाली भगवान आत्मा, उसके स्वरूप को स्पष्ट किया है । ग्रंथाधिराज समयसार में प्रत्येक आत्मा
को ज्ञायक बताया है । वह ज्ञायक आत्मा सर्व परद्रव्यों से तो रहित है ही; परन्तु अपने आत्मा में ही
उत्पन्न होनेवाले शुद्धाशुद्ध पर्यायों से पार एवं निर्मल है; ऐसा कहा है । उसी आत्मा के स्वरूप को इस श्लोक में स्पष्ट किया है ।

आत्मसाधक का एवं आत्मा का स्वरूप -
निर्व्यापारीकृताक्षस्य यत्क्षणं भाति पश्यत:
तद्रूपमात्मनो ज्ञेयं शुद्धं संवेदनात्मकम् ॥३३॥
अन्वय :- निर्व्यापारीकृताक्षस्य क्षणं पश्यतः यद् भाति तद् शुद्धं संवेदनात्मकं आत्मनः रूपं ज्ञेयं ।
सरलार्थ :- इन्द्रिय और मन के व्यापार को रोककर एवं क्षणभर के लिये अन्तर्मुख होकर देखनेवाले योगी को आत्मा का जो रूप दिखाई देता है/अनुभव में आता है, उसे आत्मा का शुद्ध संवेदनात्मक / ज्ञानात्मक रूप जानना चाहिए ।
भावार्थ :- आचार्यश्री ने मूल श्लोक में मात्र अक्ष याने इन्द्रिय शब्द का प्रयोग किया है;
तथापि हमने सरलार्थ में अक्ष का अर्थ मन भी इसलिए किया है कि मन को रोके बिना अन्तर्मुख होना
संभव नही है । दूसरी बात मन भी इन्द्रिय ही है; क्योंकि मन भी ज्ञान का बाह्य साधन है, जीव का
चिङ्घ है । मन को नोइन्द्रिय (अनिन्द्रिय या किञ्चित् इन्द्रिय) ऐसा शास्त्र में कहा ही है । मन का विषय
और स्थान निश्चित ज्ञात न होने से ही उसे नो अर्थात् किंचित् इन्द्रिय कहा है । अर्थात् आँख-नाक
की तरह मन शरीर में स्पष्ट दिखाई नहीं देता और उसके रूप-गंध आदि निश्चित विषय भी नहीं है ।
इन्द्रिय एवं मन को रोकने की बात तो व्यवहार से निषेधमूलक कही है । जब शुद्ध ज्ञानस्वरूप
अपनी आत्मा को देखा/अनुभव किया जाता है, तब इन्द्रिय एवं मन का व्यापार स्वत: ही रुक
जाता है ।
आत्मा का वास्तविक रूप/स्वभाव तो मात्र ज्ञानात्मक ही है । ज्ञान को छोड़कर आत्मा कर
भी क्या सकता है ? आचार्य अमृतचन्द्र ने समयसार की आत्मख्याति टीका में कलश ६२ में कहा
ही है :-
‘‘आत्मा ज्ञानं स्वयं ज्ञानं ज्ञानादन्यत् करोति किम् ।
परभावस्य कर्तात्मा मोहोऽयं व्यवहारिणाम् ॥
अर्थ :- आत्मा ज्ञानस्वरूप है, स्वयं ज्ञान ही है; वह ज्ञान के अतिरिक्त अन्य क्या करता है ?
आत्मा परभाव का कर्ता है, ऐसा मानना (तथा कहना) यह व्यवहारी जीवों का मोह (अज्ञान) है ।ङ्कङ्क
जिसे आत्मा, मात्र ज्ञानस्वरूप ही अनुभव में आता है, वही साधक है, अन्य जीव साधक हो ही
नहीं सकता ।

श्रुतज्ञान से भी केवलज्ञान के समान आत्मबोध की प्राप्ति -
आत्मा स्वात्मविचारज्ञैर्नीरागीभूतचेतनै:
निरवद्यश्रुतेनापि केवलेनेव बुध्यते ॥३४॥
अन्वय :- स्व-आत्म-विचारज्ञै: नीरागीभूतचेतनै: निरवद्यश्रुतेन अपि आत्मा केवलेन इव बुध्यते ।
सरलार्थ :- निज आत्मा के विचार में निपुण रागरहित (साम्यभावरूप परिणत सम्यग्दृष्टि) जीव निर्दोष श्रुतज्ञान से भी आत्मा को केवलज्ञान के समान जानते हैं ।
भावार्थ :- जो भावश्रुतज्ञान के द्वारा आत्मा के केवल/शुद्ध स्वरूप का अनुभव करते हैं, उन्हें श्रुतकेवली कहा जाता है । जैसा कि समयसार की गाथा ९/प्रवचनसार गाथा ३३ से प्रकट है -
जो हि सुदेणहिगच्छदि अप्पाणमिणं तु केवलं शुद्धं ।
तं सुदकेवलिमिसिणो भणंति लोयप्पदीवयरा ॥
गाथार्थ :- जो जीव निश्चय से श्रुतज्ञान के द्वारा इस अनुभव-गोचर केवल एक शुद्ध आत्मा
को सन्मुख होकर जानता है, उसे लोक को प्रकाशित करनेवाले ऋषीश्वर श्रुतकेवली कहते हैं ।
इस गाथा में जिसे केवल/शुद्ध कहा गया है, उसे ही प्रवचनसार की ३३वीं गाथा में भी
ज्ञायकस्वभावरूप बतलाया है ।
जिनेन्द्र भगवान ने जिस श्रुत का - सूत्ररूप आगम का निर्देश किया है, वह पौद्गलिक वचनों
के द्वारा निर्दिष्ट होने से द्रव्यश्रुत है, स्वत: ज्ञानरूप न होकर पुद्गलरूप है । उसकी जो ज्ञप्ति/
जानकारी वह भावश्रुतज्ञान कहलाती है । भावश्रुतज्ञान की उत्पत्ति में कारण पड़ने से उस द्रव्यश्रुत को
भी उपचार से, व्यवहारनय से श्रुतज्ञान कहा जाता है । सूत्र तो उपाधिरूप में होने से छूट जाता है,
ज्ञप्ति ही अवशिष्ट रह जाती है । वह ज्ञप्ति केवलज्ञानी की और श्रुतकेवली की आत्मा के सम्यक्
अनुभव में समान ही होती है । वस्तुत: ज्ञान का श्रुतोपाधिरूप भेद नहीं है, ऐसा भाव श्री अमृतचन्द्राचार्य
ने प्रवचनसार की ३४ वीं गाथा की टीका में व्यक्त किया है - ‘अथ सूत्रमुपाधित्वान्नाद्रियते
ज्ञप्तिरेवावशिष्यते । सा च केवलिन: श्रुतकेवलिनश्चात्मसंचेतने तुल्यैवेति नास्ति ज्ञानस्य
श्रुतोपाधिभेद: ।ङ्क
स्वामी समन्तभद्र के शब्दों में स्याद्वादरूप श्रुतज्ञान और केवलज्ञान दोनों के जीवाजीव सर्वतत्त्व
प्रकाशन में साक्षात्-असाक्षात् का अर्थात् प्रत्यक्ष-परोक्ष का भेद है, तत्त्वों को यथार्थरूप से जानने में
कोई अन्तर नहीं है । जैसा कि देवागम स्तोत्र की कारिका १०५ से स्पष्ट है -
स्याद्वाद-केवलज्ञाने सर्वतत्त्वप्रकाशने ।
भेद: साक्षादसाक्षाच्च ह्यवस्त्वन्यतमं भवेत् ॥
समयसार गाथा १४३, १४४ तथा उनकी टीका एवं भावार्थ भी इस संदर्भ में अवश्य पठनीय हैं ।

सम्यक्चारित्र की उत्पत्ति का काल -
रागद्वेषापराधीनं यदा ज्ञानं प्रवर्तते
तदाभ्यधायि चारित्रमात्मनो मलसूदनम् ॥३५॥
अन्वय :- यदा ज्ञानं राग-द्वेष-अपराधीनं प्रवर्तते तदा आत्मन: मलसूदनं चारित्रं अभ्यधायि ।
सरलार्थ :- जब ज्ञान अर्थात् आत्मा राग-द्वेष की पराधीनता से रहित प्रवर्तता है, तब आत्मा के कर्मरूपी मल का नाशक चारित्र होता है, ऐसा कहा है ।
भावार्थ :- आचार्य कुन्दकुन्द ने प्रवचनसार गाथा क्रमांक ७ में इसी विषय को स्पष्ट कहा है-
चारित्तं खलु धम्मो, धम्मो जो सो समोत्ति णिदिट्ठो ।
मोहक्खोहविहीणो, परिणामो अप्पणो हु समो ॥
गाथार्थ - चारित्र वास्तव में धर्म है; जो धर्म है वह साम्य है, ऐसा शास्त्रों मेें कहा है । साम्य मोह
और क्षोभ रहित आत्मा का परिणाम है ।
आचार्य कुन्दकुन्द की द्विसहस्राब्धि वर्ष के समय कुन्दकुन्द के सम्बन्ध में उनके भक्त कहते रहे,
‘राग-द्वेष तो कर्म है और वीतरागता धर्म है ।ङ्क
जैसे-जैसे वीतरागता बढ़ती जाती है वैसे-वैसे कर्म की निर्जरा भी अधिक-अधिक मात्रा में
होती जाती है । इसलिये यहाँ वीतरागता को चारित्र कहा और चारित्र को कर्म का नाशक बताया है ।
कर्म के नाश के लिये वीतरागता को छोड़कर अन्य कोई उपाय नहीं है ।
कुछ लोग शारीरिक शुभ क्रिया को धर्म मानते हैं और कुछ पुण्य/शुभ परिणाम को धर्म मानते
हैं - दोनों मिथ्या मान्यताओं में समान ही अपराध करते हैं । शुभ क्रिया को धर्म मानना तो अजीव
द्रव्य की क्रिया को धर्म मानने की भूल है और पुण्य-परिणाम को धर्म मानना आस्रव, बंधरूप संसार
तत्त्व को धर्म मानने की भूल है । धर्म तो संवर-निर्जरारूप है, वह वीतरागरूप ही है; अन्यरूप नहीं ।

कषाय से स्वभावच्युत आत्मा के व्रत नहीं -
अहिंसा सत्यमस्तेयं ब्रह्म संगविवर्जनम्
कषाय-विकले ज्ञाने समस्तं नैव तिष्ठति ॥३६॥
अन्वय :- ज्ञाने कषाय-विकले (सति) अहिंसा सत्यं अस्तेयं ब्रह्म संगविवर्जनं (च एतत्) समस्तं (व्रतं) नैव तिष्ठति ।
सरलार्थ :- ज्ञान अर्थात् आत्मा जब क्रोधादि कषाय परिणामों से विकल अर्थात् व्याकुलित होने पर आत्मस्थिरतारूप स्वभाव से च्युत होता है; तब अहिंसा, सत्य, अचौर्य, ब्रह्मचर्य एवं अपरिग्रहभाव समस्त ही महाव्रतरूप भाव स्थिर नहीं रहते, नष्ट हो जाते हैं ।
भावार्थ :- श्लोक में तो व्रतसमूह स्थिर नहीं रहता, ऐसा कथन आया है, इसका अर्थ हमने
महाव्रत करके आचार्यों के अभिप्राय को ही स्पष्ट किया है; क्योंकि श्लोक में कहीं अणुव्रत शब्द का
उल्लेख नहीं आया है और पंचम व्रत का कथन करते समय सं‘विवर्जनं इस शब्द का प्रयोग किया
है । परिग्रह का समग्र त्याग महाव्रती मुनिराज ही के होता है; अतः स्वतः महाव्रत सिद्ध हो गया ।
आचार्य अमितगति ने आगे श्लोक क्रमांक ३८,३९,५९ में क्रमश: योगी, यति, योगी शब्दों
का प्रयोग किया है । अत: हमने भी सरलार्थ में महाव्रत अर्थ किया है । आचार्यरचित शास्त्र की
व्याख्या करने का उद्देश्य उनके भाव को स्पष्ट करना है ।
मूल श्लोक में आगत कषाय-विकले शब्द का भाव भी आगमानुकूल समझना अति आवश्यक
है । प्रमत्त विरत छठवें गुणस्थान में भावलिंगी मुनिराज को भी उनके भूमिका के अनुकूल संज्वलन
कषाय चौकड़ी के तीव्र उदयवश कषाय परिणाम तो होते हैं; तथापि उनके व्रतों का नाश नहीं होता ।
छठवें गुणस्थान में जो शुभोपयोगरूप प्रवृत्ति होती है, उसका निमित्त कारण संज्वलन कषाय
चौकड़ी का तीव्र उदय ही है । वहाँ तो महाव्रतों के पालन का भाव रहता ही है, इसीलिए उन्हें प्रमत्त
संयत मुनिराज ऐसा नाम प्राप्त होता है ।
प्रश्न - इस चर्चा से आप क्या कहना चाहते हैं? कुछ समझ में नहीं आया इसे स्पष्ट कीजिए ।
उत्तर - प्रत्याख्यानावरण, अप्रत्याख्यानावरण अथवा अनंतानुबंधी कषायों के उदय से जो
परिणाम होंगे या मिथ्यात्व के उदयजनित भाव होंगे तो महाव्रत नहीं रहते; ऐसा कषाय-विकल शब्द
का यथायोग्य अर्थ ग्रहण करना चाहिए, हम यही बताना चाहते हैं ।
बाह्य में मुनिदशा हो और जीवन में श्रावक योग्य परिणाम और क्रियाएँ होने लगें तो समझना
चाहिए कि महाव्रत नहीं टिकते अर्थात् यथार्थ मुनिपना/भावलिंगीपना नहीं रहता ।

आत्मरमणता से पापों का पलायन -
हिंसत्वं वितथं स्तेयं मैथुनं संगसंग्रह:
आत्मरूपगते ज्ञाने नि:शेषं प्रपलायते ॥३७ ॥
अन्वय :- ज्ञाने आत्मरूपगते हिंसत्वं वितथं स्तेयं मैथुनं संगसंग्रह: नि:शेषं प्रपलायते ।
सरलार्थ :- ज्ञान के आत्मरूप में परिणत होने पर अर्थात् आत्मा के आत्मस्वरूप में लीन होने पर हिंसा, झूठ, चोरी, अब्रह्म और परिग्रह - ये पाँचों पाप भाग जाते हैं अर्थात् कोई भी पाप नहीं रहता ।
भावार्थ :- दिगम्बर संत अलौकिक महापुरुष हैं । उनके जीवन में अंशमात्र हिंसादि पाँच पाप
नहीं होते । छठवें गुणस्थान में उनको शुभोपयोग होता है, उस काल में २८ मूलगुण पालने का
सर्वोत्तम पुण्य परिणाम ही होता है ।
श्लोक में प्रकरण तो जो आत्मा आत्ममग्न होता है, उसका है अर्थात् शुद्धोपयोगी संतों का है;
अप्रमत्तविरत गुणस्थान से लेकर उपरिम गुणस्थान में विराजमान महामुनियों का है । शुद्धोपयोग में
तो पाँचों पापों की अंशमात्र भी संभावना नहीं है । वहाँ तो बुद्धिपूर्वक पुण्यपरिणाम का भी अभाव
है । अत: यहाँ पाप पलायन करते हैं; ऐसा कथन किया है; जो परमसत्य है । आत्मश्रद्धान, आत्मज्ञान
एवं आत्मरमणता ही पापों के अभाव का सही उपाय है ।

आत्मा के ध्यान से कर्मों से छुटकारा -
चारित्रं दर्शनं ज्ञानमात्मरूपं निरञ्जनम्
कर्मभिर्मुच्यते योगी ध्यायमानो न संशय: ॥३८॥
अन्वय :- निरञ्जनं ज्ञानं दर्शनं चारित्रं (च) आत्मरूपं ध्यायमान: योगी कर्मभि: मुच्यते न संशय: ।
सरलार्थ :- निर्मल दर्शन, ज्ञान, चारित्र यह आत्मा का स्वरूप/स्वभाव है । इस आत्मस्वरूप को ध्याते हुये योगी कर्मों से छूट जाते हैं, इसमें कोई संदेह नहीं ।
भावार्थ :- शुद्धात्मा का ध्यान शास्त्रों में दो प्रकार से कहा है - साधनभाव से और साध्यभाव
से । शुद्ध रत्नत्रयात्मक आत्मा का ध्यान करना चाहिए, यह कथन साधनभाव का हुआ और
शुद्धात्मा का ध्यान करना चाहिए, यह कथन साध्यभाव का हुआ । यही समयसार गाथा १६ और
उसकी टीका में कहा है, उसे यहाँ अविकल रूप से दे रहे हैं -
‘‘दंसणणाणचरित्ताणि सेविदव्वाणि साहुणा णिच्चं ।
ताणि पुण जाण तिण्णि वि अप्पाणं चेव णिच्छयदो ॥
गाथार्थ - साधु पुरुष को दर्शन, ज्ञान और चारित्र का सदा सेवन करने योग्य है और उन तीनों
को निश्चयनय से एक आत्मा ही जानो ।
टीका - यह आत्मा जिस भाव से साध्य तथा साधन हो, उस भाव से ही नित्य सेवन करने योग्य
है । इसप्रकार स्वयं विचार करके दूसरों को व्यवहार से प्रतिपादन करते हैं कि साधु पुरुष को दर्शनज्ञान-
चारित्र का सदा सेवन करने योग्य है । किन्तु परमार्थ से देखा जाय तो यह तीनों एक आत्मा ही
हैं, क्योंकि ये अन्य वस्तु नहीं, किन्तु आत्मा की ही पर्याय हैं । जैसे किसी देवदत्त नामक पुरुष के
ज्ञान; श्रद्धान और आचरण देवदत्त के स्वभाव का उल्लंघन न करने से (वे) देवदत्त ही हैं, अन्यवस्तु
नहीं; इसीप्रकार आत्मा में भी आत्मा के ज्ञान-श्रद्धान और आचरण आत्मा के स्वभाव का उल्लंघन न
करने से आत्मा ही है, अन्य वस्तु नहीं । इसलिए यह स्वयमेव सिद्ध होता है कि एक आत्मा ही सेवन
करने योग्य है ।
भावार्थ - दर्शन, ज्ञान, चारित्र - तीनों आत्मा की ही पर्याय हैं, कोई भिन्न वस्तु नहीं हैं;
इसलिए साधु पुरुषों को एक आत्मा का ही सेवन करना, यह निश्चय है और व्यवहार से दूसरों को भी
यही उपदेश करना चाहिए ।ङ्कङ्क

आत्मध्यान से विमुख योगी का स्वरूप -
य: करोति परद्रव्ये रागमात्मपरांमुख:
रत्नत्रयमयो नासौ न चारित्रचरो यति: ॥३९॥
अन्वय :- य: यति: आत्म-परांमुख: परद्रव्ये रागं करोति  असौ न रत्नत्रयमय: न चारित्रचर: ।
सरलार्थ :- जो योगी आत्मस्वभाव से विमुख होकर परद्रव्य में राग/प्रीति करता है, वह योगी न रत्नत्रयसम्पन्न है और न सम्यक् चारित्र का आचरण करनेवाला है ।
भावार्थ :- धर्मक्षेत्र में एक त्रिकाली निज शुद्धात्मा का सतत ध्यान ही मुख्य है । जब किसी भी साधक जीव की दृष्टि/श्रद्धा में से अपना त्रिकाली भगवान आत्मा छूट जाता है, तब वह धार्मिक
नहीं रहता । यहाँ आत्मपरा‘मुख का अर्थ श्रद्धा में से अपने निज शुद्धात्मा का छूट जाना है, मात्र
उपयोग में से छूट जाना, ऐसा अर्थ नहीं करना चाहिए ।
ध्यान अर्थात् ज्ञान की निरंतरता में से निजात्मा छूट जाते ही परद्रव्यरतपना अर्थात् चारित्र का
नाश नहीं होता। यदि शुद्धोपयोग से छूटते ही परद्रव्यरतपना स्वीकार किया जाय तो प्रमत्तविरत
गुणस्थानवर्ती को, शुभाशुभोपयोगमयी देशविरति को अथवा अविरति को भी अधार्मिक अथवा
आत्मविमुखता माननी पड़ेगी । अत: जबतक श्रद्धा में निजशुद्धात्मा का अहंपना रहता है अर्थात्
छठवें, पाँचवें, चौथे गुणस्थान में विशिष्ट कषाय चौकड़ी के अभावपूर्वक शुद्धपरिणतिरूप वीतरागता
व्यक्त है; तबतक शुद्धोपयोग रहित आत्मा को भी साधकपना ही है - यह स्वीकारना आवश्यक है ।
प्रश्न :- श्रोताओं को उपदेश देनेवाले अथवा शास्त्र-लेखन करनेवाले एवं शास्त्र पढ़नेप़
ढानेवाले आचार्य तथा उपाध्याय परमेष्ठी को क्या आत्मविमुख माना जा सकता है?
उत्तर :- बिल्कुल नहीं, ये तो भावलिंगी संतों का छठवें गुणस्थान में भूमिकानुसार होनेवाला
सहज कार्य है । इस शुभोपयोगरूप परिणाम से तो व्यवहारधर्म की प्रवृत्ति जीवित रहती है । यह तो
पर्याय के स्वभावगत कार्य हैं, उनका निषेध नहीं किया जा सकता । इन कार्यों में संलग्न मुनिराज इन
कार्यों को उपादेय नहीं मानते, यह भी समझना आवश्यक है ।
प्रश्न :- अविरत या देशविरत गुणस्थानवर्ती साधक अशुभोपयोग में प्रवृत्ति करते हैं, क्या उस
अवस्था में भी उन्हें साधक माना जा सकता है ?
उत्तर :- हाँ, अवश्य साधक ही मानना चाहिए । जब तक सम्यग्दर्शन है, एक या दो कषाय
चौकड़ी के अभावपूर्वक शुद्धपरिणतिरूप वीतरागता व्यक्त है, तब तक साधकपना रहेगा ही रहेगा ।
यदि ऐसा नहीं माना जाय तो घर में रहते हुए तीर्थंकर को, चक्रवर्ती को आत्मविमुख अर्थात्
मिथ्यादृष्टि मानने की आपत्ति आ जायेगी । आहारग्रहण करते हुए मुनिराज का साधकपना भी संकट
में आ जायेगा ।
जब श्रद्धा एवं ज्ञान में से भी निज भगवान आत्मा का उपादेयपना छूट जाता है, तब आत्मपरा‘-
मुखपना होता है अर्थात् मिथ्यादृष्टि होता है । यहाँ मिथ्यात्व को ही आत्मविमुखता समझना चाहिए ।

निश्चयचारित्र का स्वरूप -
अभिन्नमात्मन: शुद्धं ज्ञानदृष्टियं स्फुट्
चारित्रं चर्यते शश्वच्चारु-चारित्रवेदिभि: ॥४०॥
अन्वय :- चारु-चारित्रवेदिभि: आत्मन: अभिन्नं शुद्धं ज्ञानदृष्टियं स्फुटं चारित्रं शश्वत् चर्यते ।
सरलार्थ :- सम्यग्चारित्र के अनुभवी महापुरुष आत्मा से अभिन्न, शुद्ध अर्थात् वीतरागमय, सम्यग्दर्शन तथा सम्यग्ज्ञान सहित स्पष्ट अर्थात् व्यक्त, चारित्र का निरंतर आचरण करते हैं ।
भावार्थ :- निश्चय सम्यग्चारित्र की पवित्र एवं सुखद पर्याय आत्मा से अभिन्न है; क्योंकि
आत्मगुण एवं उसकी हर पर्याय आत्मा से एकरूप ही होना स्वाभाविक है । यह कहकर आचार्य
निश्चय चारित्र आत्मगुण एवं आत्मपर्याय को छोड़कर अन्य-शरीररूप पुद्गल द्रव्य अथवा उसकी
पर्यायरूप नहीं हो सकता, ऐसा निर्णय करा रहे हैं ।
चारित्र को स्फुट अर्थात् स्पष्ट एवं व्यक्त कहकर जीवन में साक्षात् अनुभव में आता है; यह कह
रहे हैं । जीवन में होनेवाला सम्यक्चारित्र गुप्त-सुप्त नहीं रह सकता ।
शुद्ध शब्द से पुण्य-पापरूप विभावभावों से सर्वथा अलग/भिन्न है; ऐसा कहकर आस्रव, बंध
के कारण आकुलतामय पुण्यभाव एवं शुभोपयोग चारित्र नहीं है, यह स्पष्ट कर रहे हैं ।
ज्ञानदृष्टिय विशेषण से सम्यक्चारित्र नियम से सम्यग्ज्ञान तथा सम्यग्दर्शन सहित ही होता है,
अज्ञान तथा अंधश्रद्धा का सम्यक् चारित्र के साथ दूर का भी संबंध नहीं है, यह स्पष्ट किया है ।
शाश्वत विशेषण से साधक के जीवन में निरन्तर चारित्र होता है अर्थात् पुण्योदय हो तो चारित्र
होवे, शुभोपयोग के काल में चारित्र होवे, शरीर बलवान हो तो चारित्र होवे, अनुकूल काल होवे तो
चारित्र होवे - इसप्रकार सर्व अन्य कारणों के साथ कोई संबंध नहीं है, यह स्पष्ट किया है । शाश्वत
शब्द से सिद्ध अवस्था में अनंतकाल पर्यंत भी चारित्र रहेगा ही, यह भी समझना चाहिए ।
किसी भी विषय के कथन अथवा अनुभव करनेवाले व्यक्ति से कथ्य एवं अनुभाव्य विषय की
विशेषता समझी जाती है । इसलिए यहाँ सम्यक्चारित्र का स्वयं अनुभव करनेवाले ही इस चारित्र का
हमेशा आचरण करते हैं; यह बताया है ।

व्यवहाररत्नत्रय का स्वरूप -
आचार-वेदनं ज्ञानं सम्यक्त्वं तत्त्व-रोचनम्
चारित्रं च तपश्चर्या व्यवहारेण गद्यते ॥४१॥
अन्वय :- व्यवहारेण तत्त्व-रोचनं सम्यक्त्वं, आचार-वेदनं ज्ञानं, तपश्चर्या च चारित्रं गद्यते ।
सरलार्थ :- व्यवहारनय की अपेक्षा से तत्त्वरुचि को सम्यग्दर्शन, आचारादि शास्त्र के अंगों के ज्ञान को सम्यग्ज्ञान एवं तपरूप/व्रतादिस्वरूप आचरण को सम्यक्चारित्र कहते हैं ।
भावार्थ :- इस श्लोक में व्यवहार सम्यग्दर्शनादि का स्वरूप बताया है । इसीतरह अन्य अपेक्षा
से भी पंचास्तिकाय संग्रह गाथा १६०, समयसार गाथा २७६-२७७ में इस विषय की चर्चा है ।
समयसार गाथा २७६-२७७ तथा उनकी टीका में व्यवहारनय को प्रतिषेध्य एवं निश्चयनय को
प्रतिषेधक बताते हुए अतिशय महत्त्वपूर्ण विवेचन आया है, उसे हम अत्यन्त उपयोगी जानकर यहाँ
अविकलरूप से दे रहे हैं -
‘‘अब यह प्रश्न होता है कि निश्चयनय के द्वारा निषेध्य व्यवहारनय और व्यवहारनय का

निषेधक निश्चयनय वे दोनों नय कैसे हैं ? अत: व्यवहार और निश्चयनय का स्वरूप कहते हैं -
आयारादी णाणं जीवादी दंसणं च विण्णेयं
छज्जीवणिकं च तहा भणदि चरित्तं तु ववहारो ॥
आदा खु मज्झ णाणं आदा मे दंसणं चरित्तं च
आदा पच्चक्खाणं आदा मे संवरो जोगो ॥
गाथार्थ :- आचारांगादि शास्त्र ज्ञान है, जीवादि तत्त्व, दर्शन जानना चाहिए तथा छह जीव-निकाय, चारित्र हैं - ऐसा तो व्यवहारनय कहता है । निश्चय से मेरा आत्मा ही ज्ञान है, मेरा आत्मा ही दर्शन और चारित्र है, मेरा आत्मा ही प्रत्याख्यान है, मेरा आत्मा ही संवर और योग (समाधि, ध्यान) है ।
टीका - आचारांगादि शब्दश्रुतज्ञान है, क्योंकि वह (शब्दश्रुत) ज्ञान का आश्रय है, जीवादि
नव पदार्थ दर्शन हैं; क्योंकि वे (नव पदार्थ) दर्शन के आश्रय हैं और छह जीव-निकाय चारित्र है;
क्योंकि वह (छह निकाय) चारित्र का आश्रय है; इसप्रकार व्यवहार है । शुद्ध आत्मा ज्ञान है, क्योंकि
वह (शुद्धात्मा) ज्ञान का आश्रय है, शुद्ध आत्मा दर्शन है, क्योंकि वह दर्शन का आश्रय है और शुद्ध
आत्मा चारित्र है, क्योंकि वह चारित्र का आश्रय है; इसप्रकार निश्चय है । इनमें, व्यवहारनय
प्रतिषेध्य अर्थात् निषेध्य है, क्योंकि आचारांगादि को ज्ञानादि का आश्रयत्व अनैकान्तिक है,
व्यभिचारयुक्त है, (शब्दश्रुतादि को ज्ञानादि का आश्रयस्वरूप मानने में व्यभिचार आता है, क्योंकि
शब्दश्रुतादि के होने पर भी ज्ञानादि नहीं भी होते, इसलिए व्यवहारनय प्रतिषेध्य है) और निश्चयनय
व्यवहारनय का प्रतिषेधक है, क्योंकि शुद्ध आत्मा के ज्ञानादि का आश्रयत्व ऐकान्तिक है । (शुद्ध
आत्मा को ज्ञानादिक का आश्रय मानने में व्यभिचार नहीं है, क्योंकि जहाँ शुद्ध आत्मा होता है, वहाँ
दर्शन-ज्ञान-चारित्र होता ही है ।) यही बात हेतुपूर्वक समझाई जाती है -
आचारांगादि शब्दश्रुत एकान्त से ज्ञान का आश्रय नहीं है; क्योंकि उसके (अर्थात् शब्दश्रुत के)
सद्भाव में भी अभव्यों को शुद्ध आत्मा के अभाव के कारण ज्ञान का अभाव है; जीवादि नवपदार्थ
दर्शन के आश्रय नहीं हैं, क्योंकि उनके सद्भाव में भी अभव्यों को शुद्ध आत्मा के अभाव के कारण
दर्शन का अभाव है; छह जीव-निकाय चारित्र के आश्रय नहीं हैं, क्योंकि उनके सद्भाव में भी
अभव्यों को शुद्ध आत्मा के अभाव के कारण चारित्र का अभाव है । शुद्ध आत्मा ही ज्ञान का
आश्रय है, क्योंकि आचारांगादि शब्दश्रुत के सद्भाव में या असद्भाव में उसके (शुद्ध आत्मा के)
सद्भाव से ही ज्ञान का सद्भाव है, शुद्ध आत्मा ही दर्शन का आश्रय है, क्योंकि जीवादि नवपदार्थों
के सद्भाव में या असद्भाव में उसके (शुद्ध आत्मा के) सद्भाव से ही दर्शन का सद्भाव है; शुद्ध
आत्मा ही चारित्र का आश्रय है, क्योंकि छह जीव-निकाय के सद्भाव में या असद्भाव में उसके
(शुद्ध आत्मा के) सद्भाव से ही चारित्र का सद्भाव होता है ।
भावार्थ :- आचारांगादि शब्दश्रुत का ज्ञान, जीवादि नव पदार्थों का श्रद्धान तथा छह काय के
जीवों की रक्षा - इन सबके होते हुए भी अभव्य के ज्ञान, दर्शन, चारित्र नहीं होते; इसलिए
व्यवहारनय तो निषेध्य है और जहाँ शुद्धात्मा होता है, वहाँ ज्ञान, दर्शन, चारित्र होता ही है, इसलिए
निश्चयनय, व्यवहार का निषेधक है । अत: शुद्धनय उपादेय कहा गया है ।ङ्कङ्क

रत्नत्रय परिणत आत्मा ही मोक्षमार्ग है -
सम्यक्त्व-ज्ञान-चारित्र-स्वभाव:परमार्थत:
आत्मा रागविनिर्मुक्तो मुक्तिमार्गो विनिर्मल: ॥४२॥
अन्वय :- परमार्थत: सम्यक्त्व-ज्ञान-चारित्र-स्वभाव: रागविनिर्मुक्तः विनिर्मलः आत्मा (एव) मुक्तिमार्ग: (अस्ति) ।
सरलार्थ :- निश्चय की अपेक्षा से सम्यग्दर्शन-ज्ञान-चारित्र स्वभावी रागरहित निर्मल आत्मा ही मोक्षमार्ग अर्थात् मोक्ष का उपाय/साधन है ।
भावार्थ :- आचार्य उमास्वामी ने तत्त्वार्थसूत्र के प्रथम सूत्र में ही ‘सम्यग्दर्शन-ज्ञान-चारित्राणि
मोक्षमार्ग:ङ्क अर्थात् सम्यग्दर्शन, सम्यग्ज्ञान एवं सम्यक्चारित्र की एकतारूप परिणाम को मोक्ष का
मार्ग/ उपाय/साधन कहा है । इस सूत्र में निश्चयनय का कथन किया है; क्योंकि अन्य द्रव्य,
अन्यगुण एवं अन्यपर्याय को मोक्ष का उपाय है; ऐसा कथन नहीं किया । इस सूत्र में स्वभावपर्याय की
मुख्यता से मोक्षमार्ग का कथन किया है ।
मोक्ष अर्थात् बंधन से/विभाव से/दु:ख से छूटना अर्थात् बंधनरहित होने को मोक्ष कहते हैं ।
स्वभावरूप परिणमन को मोक्ष कहते हैं । अत्यन्त सुखरूप अवस्था को मोक्ष कहते हैं ।
मार्ग का अर्थ विशिष्ट क्षेत्रगत रास्ता ऐसा नहीं है । रास्ता अर्थ करके उसका भाव भी उपाय
अथवा साधन करोगे तो ही ज्ञानियों इष्ट है । मार्ग का अर्थ, कारण, हेतु, जीवद्रव्य की पर्याय ही
करना चाहिए; जिससे प्रकरण के अनुसार योग्य भाव स्पष्ट होता है । मोक्ष अवस्था जीव की है और
उसकी प्राप्ति का साधन भी जीवद्रव्य की पर्याय ही होना चाहिए; जो वस्तुस्वभाव के लिये अनुकूल है ।

आत्मा, स्वयं दर्शन-ज्ञान-चारित्र है -
यश्चरत्यात्मनात्मानमात्मा जानाति पश्यति
निश्चयेन स चारित्रं ज्ञानं दर्शनमुच्यते ॥४३॥
अन्वय :- य: आत्मा निश्चयेन आत्मानं आत्मना पश्यति, जानाति चरति स: दर्शनं ज्ञानं चारित्रं उच्यते ।
सरलार्थ :- जो आत्मा, आत्मा को निश्चयनय से देखता, जानता और आचरता अर्थात् स्वरूप में प्रवृत्ति करता है, वह आत्मा ही स्वयं दर्शन, ज्ञान और चारित्र कहा जाता है ।
भावार्थ :- आत्मा स्वयं दर्शन, ज्ञान, चारित्र है, इसी विषय को आचार्य कुन्दकुन्द और आचार्य अमृतचन्द्र ने पंचास्तिकाय संग्रह गाथा १६२ तथा उसकी टीका में स्पष्ट किया है, जो
अति-महत्त्वपूर्ण है, अत: उसे हम यहाँ उद्धृत कर रहे हैं ।
जो चरदि णादि पेच्छदि अप्पाणं अप्पणा अणण्णमयं ।
सो चारित्तं णाणं दंसणमिदि णिच्छिदो होदि ॥
गाथार्थ :- ‘‘जो आत्मा अनन्यमय आत्मा को आत्मा से आचरता है, जानता है, देखता है,
वह आत्मा ही चारित्र है, ज्ञान है, दर्शन है - ऐसा निश्चित है ।
टीका :- यह आत्मा के चारित्र-ज्ञान-दर्शनपने का प्रकाशन है अर्थात् आत्मा ही चारित्र, ज्ञान
और दर्शन है, ऐसा यहाँ समझाया है । जो (आत्मा) वास्तव में आत्मा को - जो कि आत्मामय होने
से अनन्यमय है, उसे आत्मा से आचरता है अर्थात् स्वभावनियत अस्तित्व द्वारा अनुवर्तता है ।
आत्मा से जानता है अर्थात् स्व-पर प्रकाशकरूप से चेतता है । आत्मा से देखता है अर्थात् यथातथ्य
रूप से अवलोकता है । वह आत्मा ही वास्तव में चारित्र है, ज्ञान है, दर्शन है, ऐसा कर्ता-कर्म-
करण के अभेद के कारण निश्चित है ।
इससे (ऐसा निश्चित हुआ कि) चारित्र-ज्ञान-दर्शनरूप होने के कारण आत्मा को
जीवस्वभावनियत चारित्र जिसका लक्षण है - ऐसा निश्चय मोक्षमार्गपना अत्यन्त घटित होता है ।ङ्कङ्क

निज शुद्धात्मा की उपासना ही निर्वाणसुख का उपाय -
तस्मात्सेव्य: परिज्ञाय श्रद्धयात्मा मुमुक्षुभि:
लब्ध्युपाय: परो नास्ति यस्मान्निर्वाणशर्मण: ॥४४॥
अन्वय :- तस्मात् मुमुक्षुभि: आत्मा परिज्ञाय श्रद्धया सेव्य:, यस्मात् पर: निर्वाणशर्मण: लब्धि-उपाय: न अस्ति ।
सरलार्थ :- मोक्ष की इच्छा रखनेवाले साधक को कर्ता-कर्म-करण की अभेदता के कारण निश्चित एवं शुद्ध आत्मा की ज्ञानपूर्वक श्रद्धा द्वारा निजात्मा की उपासना करना चाहिए, क्योंकि मोक्षसुख की प्राप्ति का दूसरा कोई उपाय/साधन नहीं है ।
भावार्थ :- आज तक जितने भी साधक जीव सिद्ध हो गये हैं; वे सभी निजशुद्धात्मा के ध्यान
से ही सिद्ध हुए हैं । निजशुद्धात्मा का ज्ञान-श्रद्धान-आचरण ही एकमेव मुक्ति का उपाय है और यही
द्वादशांगरूप जिनवाणी का सार भी है ।

आत्मस्वरूप की अनुभूति का उपाय -
निषिध्य स्वार्थतोऽक्षाणि विकल्पातीतचेतस:
तद्रूपं स्पष्टाभाति कृताभ्यासस्य तत्त्वत: ॥४५॥
अन्वय :- अक्षाणि स्व-अर्थत: निषिध्य कृताभ्यासस्य विकल्पातीत-चेतस: तत् रूपं (आत्मरूपं) तत्त्वत: स्पष्टं आभाति ।
सरलार्थ :- स्पर्शनेन्द्रियादि इन्द्रियों को अपने-अपने स्पर्शादि विषयों से रोककर आत्मध्यान का अभ्यास करनेवाले निर्विकल्पचित्त/ध्याता/साधक को आत्मा का वास्तविक स्वरूप स्पष्ट/विशद/साक्षात् अनुभव में आता है ।
भावार्थ :- आचार्य अमितगति ने इस विषय को इसी अधिकार के ३३वें श्लोक में भी स्पष्ट
किया है; उसे भी पुन: देखें ।
आचार्य देवसेन ने आराधनासार की गाथा ८५ में इस विषय को और भी स्पष्ट किया है -
उव्वसिए मणगेहे णट्ठे णिस्सेस-करण-वावारे ।
विफ्फुरिए ससहावे अप्पा परमप्पओ हवदि ॥
गाथार्थ :- मन-मन्दिर के उजाड़ होने पर अर्थात् उसमें किसी भी संकल्प-विकल्प का वास न
रहने पर और समस्त इन्द्रियों का व्यापार नष्ट हो जाने पर आत्मा का स्वभाव अवश्य आविर्भूत होता
है और उस स्वभाव के आविर्भूत होने पर यह आत्मा ही परमात्मा बन जाता है ।

केवलज्ञान, आत्मा का उत्तम स्वरूप -
स्वसंविदितमत्यक्षमव्यभिचारि केवलम् ।
नास्ति ज्ञानं परित्यज्य रूपं चेतयितु: परम् ॥४६॥
अन्वय :- अत्यक्षं स्वसंविदितं अव्यभिचारि केवलं ज्ञानं परित्यज्य चेतयितु: परं रूपं नास्ति ।
सरलार्थ :- जो ज्ञान इन्द्रियों की सहायता से रहित है, जिसका कभी भी संशय-विपर्ययादिरूप अन्यथा परिणमन नहीं होता, उस केवलज्ञान को छोड़कर आत्मा का दूसरा कोई उत्तम स्वरूप नहीं है ।
भावार्थ :- केवलज्ञान के विशेषणों का विशेष स्पष्टीकरण -
१. अत्यक्ष - अतीन्द्रियज्ञान को अत्यक्ष अर्थात् इन्द्रिय रहित प्रत्यक्ष कहते हैं । केवलज्ञान के
लिये किसी भी इन्द्रिय की निमित्तता आवश्यक नहीं है, अत: केवलज्ञान को शास्त्र में असहाय
(जिसे किसी की सहायता की, मदद की आवश्यकता नहीं) भी कहा है ।
२. स्वसंविदित - अर्थात् स्वप्रकाशक । जैसे दीपक को प्रकाशित करने के लिए अन्य दीपक
की आवश्यकता नहीं है, वैसे केवलज्ञान को जानने के लिए अन्य ज्ञान की आवश्यकता नहीं है । वह
स्वयमेव ही स्वभाव से स्वप्रकाशक है ।
२. अव्यभिचारि - संशयादिरूप कोई भी दोष नहीं होने से केवलज्ञान निर्दोष है ।
आचार्य योगीन्दुदेव ने परमात्मप्रकाश एवं योगसार ग्रंथ में आत्मा को केवलज्ञानस्वभावी कहा
है । वहाँ इतनी विवक्षा समझना चाहिए कि ज्ञानावरणादि कर्मों का अभाव होनेपर केवलज्ञान प्रगट
होता है । आत्मा तो ज्ञानस्वभावी है और मति, श्रुतादि ज्ञान, ज्ञान गुण की पर्यायें हैं । केवलज्ञान भी
ज्ञानगुण की सर्वोत्कृष्ट पर्याय है । इससे और कोई सर्वोतम पर्याय नहीं हो सकती ।

अणुात्र राग भी पाप का बंधक -
यस्य रागोऽणुात्रेण विद्यतेऽन्यत्र वस्तुनि
आत्मतत्त्व-परिज्ञानी बध्यते कलिलैरपि ॥४७॥
अन्वय :- यस्य अन्यत्र वस्तुनि अणुात्रेण राग: विद्यते स: आत्मतत्त्व-परिज्ञानी अपि कलिलै: बध्यते ।
सरलार्थ :- जिसके परवस्तु में सूक्ष्म से सूक्ष्म भी राग विद्यमान है, वह जीव आत्मतत्त्व का ज्ञाता होने पर भी पाप कर्मों से बंधता है ।
भावार्थ :- इस श्लोक का अर्थ थोड़ा अटपटा लगता है । इसलिए कुछ शब्दों का भावार्थूलक
अर्थ जानना आवश्यक है । श्लोक में आत्मतत्त्व परिज्ञानी का अर्थ वास्तविक आत्मतत्त्व को
जाननेवाला न लेकर मात्र शास्त्र के आधार से आत्मा को विकल्पात्मक जानना ही लेना चाहिए;
अन्यथा वास्तविक अर्थ समझ में नहीं आयेगा ।
प्रश्न :- यह अर्थ तो आप अपने मन से ही लगा रहे हैं, किसी आचार्य प्रणीत शास्त्र का आधार दीजिए ।
उत्तर :- आचार्य कुन्दकुन्द ने समयसार गाथा २०१-२०२ में इस विषय को लिया है, उसका
विशिष्ट अर्थ आचार्य अमृतचन्द्र ने अपनी ओर से अलग ही किया है और पंडितश्री जयचन्दजी
छाबड़ा ने तो उस अर्थ को और भी अधिक स्पष्ट किया है । इसलिए हम मूल गाथा, उसकी टीका व
भावार्थ यहाँ यथावत् दे रहे हैं ।
‘‘अब पूछता है कि रागी (जीव) सम्यग्दृष्टि क्यों नहीं होता ? उसका उत्तर कहते हैं -
परमाणुमित्तयं पि हु रागादीणं तु विज्जदे जस्स ।
ण वि सो जाणदि अप्पाणयं तु सव्वागमधरो वि ॥
अप्पाणमयाणंतो अणप्पयं चावि सो अयाणंतो ।
कह होदि सम्मदिट्ठी जीवाजीवे अयाणंतो ॥
गाथार्थ :- वास्तव में जिस जीव के परमाणुात्र-लेशमात्र भी रागादिक वर्तता है वह जीव
भले ही सर्वागम का धारी (समस्त आगमों को पढ़ा हुआ) हो, तथापि आत्मा को नहीं जानता, और
आत्मा को न जानता हुआ वह अनात्मा को/पर को भी नहीं जानता; इसप्रकार जो जीव और
अजीव को नहीं जानता वह सम्यग्दृष्टि कैसे हो सकता है ?
टीका - जिसके रागादि अज्ञानमय भावों के लेशमात्र का भी सद्भाव है, वह भले ही श्रुतकेवली
जैसा हो, तथापि वह ज्ञानमय भावोें के अभाव के कारण आत्मा को नहीं जानता और जो आत्मा को
नहीं जानता वह अनात्मा को भी नहीं जानता; क्योंकि स्वरूप से सत्ता और पररूप से असत्ता इन
दोनों के द्वारा एक वस्तु का निश्चय होता है; (जिसे अनात्मा का-राग का-निश्चय हुआ हो, उसे
अनात्मा और आत्मा - दोनों का निश्चय होना चाहिए, इसप्रकार से आत्मा और अनात्मा को जो
नहीं जानता वह जीव और अजीव को नहीं जानता; तथा जो जीव और अजीव को नहीं जानता वह
सम्यग्दृष्टि ही नहीं है । इसलिए रागी (जीव) ज्ञान के अभाव के कारण सम्यग्दृष्टि नहीं होता ।
भावार्थ :- यहाँ राग शब्द से अज्ञानमय राग-द्वेष-मोह कहे गये हैं और अज्ञानमय कहने से
मिथ्यात्व-अनन्तानुबंधी से हुए रागादिक समझना चाहिए । मिथ्यात्व के बिना चारित्रमोह के उदय
का राग नहीं लेना चाहिए; क्योंकि अविरत सम्यग्दृष्टि इत्यादि को चरित्रमोह के उदय सम्बन्धी जो
राग है सो ज्ञानसहित है; सम्यग्दृष्टि उस राग को कर्मोदय से उत्पन्न हुआ रोग जानता है और उसे
मिटाना ही चाहता है; उसे उस राग के प्रति राग नहीं है और सम्यग्दृष्टि के राग का लेशमात्र सद्भाव
नहीं है - ऐसा कहा है । सो इसका कारण इसप्रकार है - सम्यग्दृष्टि के अशुभराग तो अत्यन्त गौण है
और जो शुभ राग होता है, सो वह उसे किंचितत्र भी भला (अच्छा) नहीं समझता, उसके प्रति
लेशमात्र राग नहीं करता और निश्चय से तो उसके राग का स्वामित्व ही नहीं है । इसलिए उसके
लेशमात्र राग नहीं है ।
यदि कोई जीव राग को भला जानकर उसके प्रति लेशमात्र राग करे तो वह भले ही सर्व शास्त्रों
को पढ़ चुका हो, मुनि हो, व्यवहारचारित्र का पालन करता हो तथापि यह समझना चाहिए कि उसने
अपने आत्मा के परमार्थस्वरूप को नहीं जाना, कर्मोदयजनित राग को ही अच्छा मान रक्खा है,
तथा उसी से अपना मोक्ष माना है । इसप्रकार अपने और पर के परमार्थस्वरूप को न जानने से जीव-
अजीव के परमार्थ स्वरूप को नहीं जानता । और जहाँ जीव तथा अजीव - इन दो पदार्थों को ही
नहीं जानता वहाँ वह सम्यग्दृष्टि कैसा ? तात्पर्य यह है कि रागी जीव सम्यग्दृष्टि नहीं हो सकता ।ङ्कङ्क
इस विषय के और अधिक स्पष्टीकरण के लिये इन गाथाओं से पहले के प्रकरण का भी सूक्ष्मता
से अध्ययन अवश्य करें ।

परमेष्ठी की उपासना से कर्मक्षय नहीं होता -
यो विहायात्मनो रूपं सेवते परमेष्ठिन:
स बध्नाति परं पुण्यं न कर्मक्षयमश्नुते ॥४८॥
अन्वय :- य: आत्मन: रूपं विहाय परमेष्ठिन: सेवते स: पुण्यं बध्नाति; परं कर्मक्षयं न अश्नुते ।
सरलार्थ :- जो कोई आत्मा के रूप (स्वरूप) को छोड़कर अरहन्तादि परमेष्ठियों के रूप (स्वरूप) को ध्याता है, वह उत्कृष्ट पुण्य तो बांध लेता है; परन्तु कर्मक्षय को प्राप्त नहीं होता ।
भावार्थ :- इसी ग्रंथ के श्लोक ४४ में निज शुद्धात्मा की उपासना को ही मोक्ष-सुख का
एकमेव उपाय तथा साधन बताया है । इस श्लोक में परमेष्ठी की उपासना कर्मबंध का कारण है,
कर्मक्षय का कारण नहीं; ऐसा कहकर शुद्धात्मा की ही उपासना को और दृढ़ किया है ।
इस श्लोक में कहे हुए विषय को आचार्य कुन्दकुन्द ने पंचास्तिकाय ग्रंथ में विभिन्न तीन
गाथाओं द्वारा अत्यन्त विशद रीति से समझाया है । इसलिए उन तीन गाथाओं का अर्थ देखिए -
अरहंतसिद्धचेदियपवयणगणणाणभत्तिसंपण्णो ।
बंधदि पुण्णं बहुसो ण हु सो कम्मक्खयं कुणदि ॥
अरहंतसिद्धचेदियपवयणभत्तो परेण णियमेण ।
जो कुणदि तवोकम्मं सो सुरलोगं समादियदि ॥
तम्हा णिव्वुदिकामो रागं सव्वत्थ कुणदु मा किंचि ।
सो तेण वीदरागो भविओ भवसायरं तरदि ॥
गाथार्थ - ‘‘अरहंत, सिद्ध, चैत्य (अरहंतादि की प्रतिमा) प्रवचन (शास्त्र) मुनिगण और ज्ञान
के प्रति भक्तिसम्पन्न जीव बहुत पुण्य बांधता है, परन्तु वास्तव में वह कर्म का क्षय नहीं करता ॥१६६॥
जो जीव अरहंत, सिद्ध, चैत्य (अरहंतादि की प्रतिमा) और प्रवचन/शास्त्र के प्रति भक्तियुक्त
वर्तता हुआ परम संयम सहित तप-कर्म करता है, वह देवलोक को संप्राप्त करता है ॥१७१॥
इसलिए मोक्षाभिलाषी जीव सर्वत्र किंचित् भी राग मत करो । ऐसा करने से वह भव्य जीव
वीतराग होकर भवसागर को तरता है ॥१७२॥
आचार्य कुन्दकुन्द जैसे समर्थ आचार्यों का स्पष्ट शब्दों में अभिप्राय/उपदेश जानने के बाद
किसी भी समझदार साधक को पुण्य का पक्षपात नहीं रहना चाहिए ।
प्रश्न - क्या हम अरहंतादि की भक्ति छोड़ दें ?
उत्तर - भक्ति छोड़ने के लिये कौन कह रहा है ? हम तो भक्ति का यथार्थ स्वरूप समझा रहे हैं ।
शास्त्र में भक्ति, सदाचार, जीवदया छोμड़ने की बात कही नहीं जाती; जब जीव अपने स्वरूप में समा
जाता है, तब भूमिका के अनुसार कुछ परिणाम छूटते हैं और कुछ नये परिणाम भूमिका के अनुसार
उत्पन्न होते हैं । जिनवाणी माता तो पाप छोड़ने के लिये/जीवन में धर्म प्रगट करने एवं बढ़ाने के लिये
कहती है । जिस गुणस्थान में जो परिणाम छूटने योग्य हों, वे छूटेंगे और जो होनेयोग्य हैं, वे होंगे; यह
तो वस्तुस्वरूप है ।

आस्रव रोकने/संवर का एकमेव उपाय -
नागच्छच्छक्यते कर्म रोद्धुं केनापि निश्चितम्
निराकृत्य परद्रव्याण्यात्मतत्त्वरतिं विना ॥४९॥
अन्वय :- परद्रव्याणि निराकृत्य आत्मतत्त्वरतिं विना आगच्छन् कर्म निश्चितं केनापि रोद्धुं न शक्यते ।
सरलार्थ :- परद्रव्यों को छोड़कर अर्थात् हेय अथवा ज्ञेय मानकर निजात्मतत्त्व में लीनता किये बिना आते हुए कर्म समूह को किसी भी उपाय से रोकना सम्भव नहीं है; यह निश्चित/परमसत्य है ।
भावार्थ :- इस श्लोक में आस्रव को रोकने का उपाय बताया है । स्थूलदृष्टि से विचार किया
जाये तो दो उपाय प्रतीत होते हैं - १. परद्रव्यों को छोड़ना और २. आत्मतत्त्व में लीनता करना ।
वास्तव में देखा जाय तो निजात्मतत्त्व में लीन होना ही एक उपाय है । साधक जब आत्ममग्न होता
है तब स्वयमेव ही परद्रव्य छूट जाते हैं ।
आस्रव को रोकना कहो अथवा कर्मों का संवर कहो एक ही बात है । आचार्य उमास्वामी ने
तत्त्वार्थसूत्र शास्त्र के नववें अध्याय के प्रथम सूत्र में बताया है - आस्रवनिरोध: संवर: । संवर कहो,
धर्म का प्रारम्भ कहो, शुद्धि अथवा वीतरागता की उत्पत्ति कहो सबका एक ही अर्थ है । आत्मतत्त्व
में रति, लीनता, मग्नता ही आस्रव को रोकने का एकमात्र कारण है, अन्य कोई नहीं ।
संवर होने का उपाय ग्रन्थाधिराज समयसार में १२९वें कलश में ‘संपद्यते संवर एष साक्षात्,
शुद्धात्मतत्त्वस्य किलोपपंभात् - यह साक्षात् संवर वास्तव में शुद्ध आत्मतत्त्व की उपलब्धि से
होता है ।ङ्क - ऐसा कहा है ।

परद्रव्योपासक जीव का स्वरूप -
ये मूढा लिप्सवो मोक्षं परद्रव्यमुपासते
ते यान्ति सागरं मन्ये हिमवन्तं यियासव: ॥५०॥
अन्वय :- ये मोक्षं लिप्सव: परद्रव्यं उपासते ते मूढा: हिमवन्तं यियासव: (अपि) सागरं यान्ति; (इति अहं) मन्ये । 
सरलार्थ :- जो मोक्ष की लालसा/तीव्र इच्छा रखते हुए भी परद्रव्य की उपासना करते हैं अर्थात् परद्रव्य के भक्त एवं सेवक बने हुए हैं, परद्रव्यों के पीछे सुख की आशा से दौड़ते हैं, वे मूढ़, अज्ञानीजन हिमवान पर्वत पर चढ़ने के इच्छुक होते हुए भी समुद्र की ओर चले जाते हैं; ऐसा मैं (आचार्य अमितगति) मानता हूँ ।
भावार्थ :- जैसे हिमवान पर्वत और समुद्र-दोनों परस्पर विरुद्ध दिशा में विद्यमान हैं; वैसे ही
मोक्ष और परद्रव्य - इनका स्वरूप परस्पर में एकदम विरुद्ध है । जिसे मोक्ष चाहिए उसकी श्रद्धाज्ञानाि
द का ढलान मोक्ष की ओर अथवा मोक्ष प्राप्ति में जो निमित्त हों, उनकी ओर स्वाभाविक रूप
से ही होता है । यदि मोक्ष, मोक्षमार्ग अथवा इनमें निमित्त पदार्थों को छोड़कर अन्य विषय-कषायों में
सहायक पदार्थ की ओर ही श्रद्धादि की प्रवृत्ति हों तो वे जीव आचार्य अमितगति की दृष्टि में बिचारे
हैं, दया के पात्र हैं, स्पष्ट शब्दों में कहा जाय तो तीव्र मिथ्यादृष्टि हैं ।

ध्याता, ध्येय के अनुसार हो जाता है -
परद्रव्यी भवत्यात्मा परद्रव्यविचिन्तक:
क्षिप्रमात्मत्वमायाति विविक्तात्मविचिन्तक: ॥५१॥
अन्वय :- परद्रव्यविचिन्तकः आत्मा परद्रव्यी भवति, विविक्तात्मविचिन्तकः क्षिप्रं आत्मत्वं आयाति ।
सरलार्थ :- जो मूढ़ आत्मा परद्रव्यों की चिंता में मग्न रहता है, वह आत्मा परद्रव्य जैसा हो जाता है । जो साधक आत्मा पर से भिन्न निज शुद्धात्मा के ध्यान में मग्न/लीन रहता है, वह आत्मा शीघ्र आत्मतत्त्व/मोक्ष या मोक्षमार्ग को प्राप्त कर लेता है ।
भावार्थ :- पुद्गलादि परद्रव्यों की चिंता/मनन-चिंतन/ध्यान करनेवाला परद्रव्य तो नहीं
होता, परद्रव्य के समान होता जाता है अर्थात् मिथ्यात्व, अविरति आदि विभाव परिणामरूप
परिणमित होता रहता है । मूढ़जीव भले अपने त्रिकाली भगवान आत्मा की श्रद्धा-ज्ञान न करे तो भी
उसका आत्मा तो अनादि-अनंत शुद्ध ही रहता है । स्वभाव उसे ही कहते हैं, जो कभी बदले नहीं ।
आचार्य कुंदकुंद ने समयसार की गाथा १८६ में ध्यान का महत्त्व बताते हुए लिखा है - ‘‘शुद्ध
आत्मा को जानता हुआ/अनुभव करता हुआ जीव शुद्ध आत्मा को ही प्राप्त करता है और अशुद्ध
आत्मा को जानता हुआ/अनुभव करता हुआ जीव अशुद्ध आत्मा को ही प्राप्त करता है ।ङ्कङ्क
ध्यान करनेवाले आत्मा को ध्याता कहते हैं । ध्याता जिस आत्मा का ध्यान करता है उसे
ध्येयरूप आत्मा कहते हैं । ध्येयरूप त्रिकाली भगवान आत्मा में ही अपने व्यक्त ज्ञान को जोड़ना
ध्यान कहलाता है ।

ध्येयरूप विविक्तात्मा/शुद्धात्मा का स्वरूप -
कर्म-नोकर्म-निर्मुक्तममूर्त जरामरम्
निर्विशेषमसंबद्धमात्मानं योगिनो विदु: ॥५२॥
अन्वय :- योगिनः आत्मानं कर्म-नोकर्म-निर्मुक्तं अमूर्तं अजर-अमरं निर्विशेषं असंबद्धं विदुः ।
सरलार्थ :- योगीजन आत्मा को ज्ञानावरणादि द्रव्यकर्मों, राग-द्वेषादि भावकर्मों और शरीर आदि नोकर्मों से रहित; स्पर्श, रस, गंध, वर्ण से विहीन; अजर-अमर, गुणभेद से शून्य-सामान्यस्वरूप और सर्वप्रकार के संबंधों एवं बंधनों से रहित तथा स्वाधीन जानते हैं, मानते हैं एवं बतलाते हैं ।
भावार्थ :- इस श्लोक का विशेष भाव समझने के लिए समयसार गाथा १४ तथा १९ और
उसकी टीका बारीकी से अवश्य देखें ।

आत्मा में स्वभाव से वर्णादि का अभाव -
वर्ण-गन्ध-रस-स्पर्श-शब्द-देहेन्द्रियादय:
चेतनस्य न विद्यन्ते निसर्गेण कदाचन ॥५३॥
अन्वय :- चेतनस्य वर्ण-गन्ध-रस-स्पर्श-शब्द-देह-इन्द्रियादय: निसर्गेण कदाचन (अपि) न विद्यन्ते ।
सरलार्थ :- चेतन आत्मा में स्पर्श, रस, गंध, वर्ण, शब्द, देह, इन्द्रियाँ इत्यादिक स्वभाव से किसी समय भी विद्यमान नहीं होते ।
भावार्थ :- चेतन आत्मा का स्वभाव मात्र जानना है । मोह-राग-द्वेष भावरूप विभाव भाव भी
आत्मा का स्वभाव नहीं, तब स्पर्शादि कोई भी पर्याय आत्मा में कैसे हो सकती है? इस विषय की
विस्तृत जानकारी के लिये समयसार गाथा ५० से ५५ तथा उनकी टीका मननीय है; जिसमें आत्मा
के स्पर्शादि २९ भाव नहीं है; यह तर्क सहित स्पष्ट किया है ।

शरीरसंयोग से वर्णादिक शुद्धात्मा के कहे जाते हैं -
शरीर-योगत: सन्ति वर्ण-गन्ध-रसादय:
स्फटिकस्येव शुद्धस्य रक्त-पुष्पादि-योगत: ॥५४॥
अन्वय :- रक्त-पुष्पादियोगतः शुद्धस्य स्फटिकस्य इव (शुद्धात्मनः) वर्ण-गन्ध-रसादयः शरीरयोगतः सन्ति ।
सरलार्थ :- जैसे शुद्ध अर्थात् श्वेत स्फटिक मणि के लाल, पीले, हरे आदि पुष्पों के संयोग/निमित्त से लाल, पीले, हरे आदि रंग देखे जाते हैं; वैसे शरीर के संयोग से शुद्धात्मा के वर्ण, गंध, रस आदि कहे जाते हैं ।
भावार्थ :- इस श्लोक का मर्म समझने के लिये समयसार गाथा ५६ और ५७ टीका सहित
पठनीय है , जो निम्नानुसार हैं :-
‘‘अब शिष्य पूछता है कि यदि यह वर्णादिक भाव जीव के नहीं हैं तो अन्य सिद्धान्त ग्रन्थों में
ऐसा कैसे कहा गया है कि ‘वे जीव के हैंङ्क ? इसका उत्तर गाथारूप में कहते हैं -
ववहारेण दु एदे जीवस्स हवंति वण्णमादीया ।
गुणठाणंता भावा ण दु केई णिच्छयणयस्स ॥
गाथार्थ - यह वर्ण से लेकर गुणस्थानपर्यन्त जो भाव कहे गये हैं वे व्यवहारनय से तो जीव के
हैं (इसलिए सूत्र में कहे गये हैं); किन्तु निश्चयनय के मत में उनमें से कोई भी जीव के नहीं हैं ।
टीका - यहाँ, व्यवहारनय पर्यायाश्रित होने से, सफेद रुई से बना हुआ वस्त्र जो कि कुसुम्बी
(लाल) रंग से रंगा हुआ है । ऐसे वस्त्र के औपाधिक भाव (लाल रंग) की भाँति, पुद्गल के
संयोगवश अनादि काल से जिसकी बंधपर्याय प्रसिद्ध है ऐसे जीव के औपाधिक भाव (वर्णादिक)
का अवलम्बन लेकर प्रवर्तान होता हुआ (वह व्यवहारनय) दूसरे के भाव को दूसरे का कहता है
और निश्चयनय द्रव्याश्रित होने से, केवल एक जीव के स्वाभाविक भाव का अवलम्बन लेकर
प्रवर्तान होता हुआ, दूसरे के भाव को किंचितत्र भी दूसरे का नहीं कहता, निषेध करता है ।
इसलिए वर्ण से लेकर गुणस्थान पर्यन्त जो भाव हैं, वे व्यवहारनय से जीव के हैें और निश्चयनय से
जीव के नहीं हैं - ऐसा (भगवान का स्याद्वादयुक्त) कथन योग्य है ।ङ्कङ्क
‘‘अब फिर शिष्य पूछता है कि वर्णादिक निश्चय से जीव के क्यों नहीं हैं ? इसका कारण
कहिए । इसका उत्तर गाथारूप से कहते हैं -
एदेहिं य सम्बन्धो जहेव खीरोदयं मुणेदव्वो ।
ण य होंति तस्स ताणि दु उवओगगुणाधिगो जम्हा ॥
गाथार्थ - इन वर्णादिक भावों के साथ जीव का सम्बन्ध दूध और पानी का एकक्षेत्रावगाहरूप
संयोगसम्बन्ध है, ऐसा जानना और वे उस जीव के नहीं हैं; क्योंकि जीव उनसे उपयोगगुण से
अधिक हैं (वह उपयोग गुण के द्वारा भिन्न ज्ञात होता है )।
टीका - जैसे जलमिश्रित दूध का, जल के साथ परस्पर अवगाहस्वरूप सम्बन्ध होने पर भी,
स्वलक्षणभूत दुग्धत्व गुण के द्वारा व्याप्त होने से दूध जल से अधिकपने से प्रतीत होता है; इसलिए,
जैसा अग्नि का उष्णता के साथ तादात्म्यस्वरूप सम्बन्ध है, वैसा जल के साथ दूध का सम्बन्ध न
होने से, निश्चय से जल, दूध का नहीं है; इसप्रकार वर्णादिक पुद्गलद्रव्य के परिणामों के साथ
मिश्रित इस आत्मा का पुद्गलद्रव्य के साथ परस्पर अवगाहस्वरूप सम्बन्ध होने पर भी, स्वलक्षणभूत
उपयोगगुण के द्वारा व्याप्त होने से आत्मा सर्व द्रव्यों से अधिकपने से (भिन्न) प्रतीत होता है;
इसलिए जैसा अग्नि का उष्णता के साथ तादात्म्यस्वरूप सम्बन्ध है, वैसा वर्णादिक के साथ आत्मा
का सम्बन्ध नहीं है, इसलिए निश्चय से वर्णादिक पुद्गलपरिणाम आत्मा के नहीं हैं ।ङ्कङ्क
इस विषय के ही और भी अधिक स्पष्टीकरण हेतु समयसार गाथा ५८, ५९, ६० और ६२ टीका
सहित देखकर पाठक अपनी जिज्ञासा शांत कर सकते हैं ।

औदयिक भावों को जीव का स्वभाव मानने से आपत्ति -
राग-द्वेष-मद-क्रोध-लोभ-मोह-पुरस्सरा:
भवन्त्यौदयिका दोषा: सर्वे संसारिण: सत: ॥५५॥
यदि चेतयितु: सन्ति स्वभावेन क्रुधादयः
भवन्तस्ते विमुक्तस्य निवार्यन्ते तदा कथम् ॥५६॥
अन्वय :- संसारिण: सत: राग-द्वेष-मद-क्रोध-लोभ-मोह-पुरस्सरा: सर्वे दोषा: औदयिका: भवन्ति । यदि क्रुधादय: चेतयितु: स्वभावेन सन्ति तदा ते विमुक्तस्य भवन्त: कथं निवार्यन्ते ? 
सरलार्थ :- संसारी जीव के जो राग-द्वेष-मद-क्रोध-लोभ-मोह आदि दोष होते हैं वे सब भाव कर्मों के उदय के निमित्त से होते हैं, अतः औदयिकरूप हैं, स्वभावरूप नहीं ।
यदि क्रोधादिक दोषों का होना जीव के स्वभावस्वरूप माना जाय तो उन दोषों का मुक्त जीव के भी रहने/होने का निषेध कैसे किया जा सकता है? निषेध नहीं किया जा सकता; क्योंकि स्वभाव का कभी अभाव नहीं हो सकता ।
भावार्थ :- यहाँ कर्मोदय के निमित्त से होनेवाले औदयिक भावों को जीव का स्वभाव नहीं है,
यह बताया है ।
गुणस्थानादि जीव नहीं हैं -
गुणजीवादय: सन्ति विंशतिर्या: प्ररूपणा:
कर्मसंबंधनिष्पन्नास्ता जीवस्य न लक्षणम् ॥५७॥
अन्वय :- या: गुणजीवादय: विंशति: प्ररुपणा: ता: कर्मसम्बन्धनिष्पन्ना: जीवस्य लक्षणं न सन्ति ।
सरलार्थ :- गुणस्थान, जीवसमास, मार्गणास्थान आदि बीस प्ररूपणाएँ जीव के कर्म-संबंध से उत्पन्न होनेवाले भाव हैं, वे शुद्ध जीव के लक्षण नहीं हैं ।
भावार्थ :- गुणस्थान, जीवसमास, पर्याप्ति, प्राण, संज्ञा और चौदह मार्गणाएँ एवं उपयोग -
इन सबको बीस प्ररूपणा कहते हैं । सामान्य और विशेष की अपेक्षा गुणस्थानादि बीसों में पर्याप्त
और अपर्याप्त विशेषणों से विशेषित करके जीवों की जो परीक्षा की जाती है, उसे प्ररूपणा कहते हैं ।
प्ररूपणाओं का कथन षट्खंडागम, गोम्मटसार, पंचसंग्रह आदि करणानुयोग के बड़े-बड़े ग्रंथों
में विस्तार के साथ किया है । यहाँ द्रव्यानुयोग में प्ररुपणाएँ शुद्धजीव का लक्षण नहीं है; यह बता रहे
हैं । इस कथन की हमें यथायोग्य विवक्षा स्वीकार करना चाहिए । विस्तार में जाना आगम है और
समेटना अर्थात् संक्षेप में आत्मस्वरूप को समझना अध्यात्म है । अतः यहाँ जीवतत्त्व का हमें
ज्ञान तथा श्रद्धान करना है; इसलिए समेटने का काम करना आवश्यक है । बीस प्ररूपणाएँ जीव का
लक्षण नहीं हैं, जीव का लक्षण तो मात्र जानना है, ऐसा आचार्य अमितगति यहाँ समझा रहे हैं ।

क्षायोपशमिक ज्ञानादि भाव शुद्धजीव का स्वरूप नहीं -
क्षायोपशमिका: सन्ति भावा ज्ञानादयोऽपि ये
स्वरूपं तेऽपि जीवस्य विशुद्धस्य न तत्त्वत: ॥५८॥
अन्वय :- ये ज्ञानादय: अपि क्षायोपशमिका: भावा: ते अपि विशुद्धस्य जीवस्य तत्त्वत: स्वरूपं न सन्ति ।
सरलार्थ :- जो ज्ञानादिक गुणों की क्षायोपशमिक भावरूप पर्यायें/अवस्थाएँ हैं; वे सभी निश्चयनय की अपेक्षा से शुद्ध जीव का स्वरूप नहीं हैं ।
भावार्थ :- इस श्लोक में आचार्य क्षायोपशमिक ज्ञानादिक भावों/परिणामों को शुद्ध जीव का
स्वरूप नहीं है; ऐसा बता रहे हैं ।
मात्र चार घाति कर्मों में ही क्षयोपशम घटित होता है, अन्य कर्मों में नहीं । ज्ञान, दर्शन और
दानादि पाँच लब्धि के लिये कर्मों का क्षयोपशम अज्ञानी और ज्ञानी - दोनों को होता है । मोहनीय
कर्म में क्षयोपशम मात्र साधक जीवों के ही होता है । इनका भी यहाँ शुद्ध जीव के स्वरूप में निषेध
किया है ।
इस विषय को समयसार में गाथा ५० से ६८ पर्यंत १८ गाथाओं में अनेक युक्तियों एवं तर्कों से
स्पष्ट किया गया है । इतना ही नहीं पंडित श्री जयचंदजी छाबडा ने भी भावार्थ में प्रश्नोत्तर द्वारा इसे
और भी स्पष्ट किया है ।
वहाँ द्रव्यकर्म, भावकर्म तथा नोकर्मों के २९ परिणामों को जीव के नहीं हैं, यह एकसाथ बताया
है । एक अपेक्षा से जीव-अजीवाधिकार का मर्म ही इस प्रकरण में समाहित है । इसे ही आचार्य
अमितगति ने श्लोक ५३ से ५८ पर्यंत मात्र ६ श्लोक में बताने का सफल प्रयास किया है । इसलिए
पाठकों से निवेदन हैं कि इस विषय के मर्म को समझने के लिये समयसार के उक्त प्रकरण को समग्र
रूप से जरूर देखें । साथ ही गाथा ४९ और उसकी समग्र टीका भी देखना न भूलें ।

निज शुद्धात्मा के ध्यान से मुक्ति -
(मालिनी)
गलित-निखिल-राग-द्वेष-मोहादि-दोष:
सततमिति विभक्तं चिन्तयन्नात्मतत्त्वम् 
गतमलमविकारं ज्ञान-दृष्टि-स्वभावं
जनन-मरण-मुक्तं मुक्तिमाप्नोति योगी ॥५९॥
अन्वय :- गतमलं अविकारं जनन-मरण-मुक्तं विभक्तं ज्ञान-दृष्टि-स्वभावं इति आत्मतत्त्वं सततं चिन्तयन् गलित-निखिल-राग-द्वेष-मोहादि-दोष: योगी मुक्तिं आप्नोति ।
सरलार्थ :- जो ज्ञानावरणादि कर्मरूपी मल से रहित है, रागादि विकारी भावों से शून्य है, जन्म-मरण से मुक्त है और विभक्त अर्थात् परपदार्थों से भिन्न ज्ञान-दर्शन स्वभावमय है - ऐसे निजात्म तत्त्व को सतत अर्थात् निरंतर ध्याता हुआ जो योगी पूर्णतः राग-द्वेष-मोह आदि दोषों से रहित हो जाता है, वह मुक्ति को प्राप्त करता है ।
भावार्थ :- इस श्लोक में तीन विषयों को आचार्य ने स्पष्ट किया है :-
प्रथम विषय है - आत्मतत्त्व का अनादि-अनंत शुद्ध स्वरूप, जिसका ध्यान योगी को करना
चाहिए । इसतरह आत्मतत्त्व का स्वरूप समयसार, नियमसार परमात्मप्रकाश, योगसार, समाधिशतक,
इष्टोपदेश आदि ग्रंथों में भी बताया है; मुुक्षु को इसे प्रथम जानना आवश्यक है ।
दूसरा विषय - साधक योगी शुद्धात्मा के ध्यान से जैसे हो जाते हैं, वैसा उनका स्वरूप स्पष्ट
किया है । आत्मध्यान से साधक योगी वीतराग होते हैं अर्थात् मुक्ति प्राप्त करने योग्य हो जाते हैं ।
तीसरा विषय - साधक का साध्य पूर्ण वीतरागता प्राप्त हो जाने के बाद भी पुनः अंतर्मुहूर्त
शुद्धात्मा का ध्यान करते रहने पर केवलज्ञान प्राप्त करके सकल परमात्मा बन जाते हैं । सकल
परमात्मा को ही अरहंत कहते हैं । तदनंतर यथायोग्य काल में शेष चार अघाति कर्मों का क्षय करके
सिद्धावस्था अर्थात् मुक्ति की प्राप्ति हो जाती है ।
इसतरह एक ही श्लोक में आत्मस्वरूप, उसकी साधना और साध्य मुक्ति को बताकर जीवाधिकार
का मर्म अर्थात् पूर्ण प्रयोजन स्पष्ट किया है ।