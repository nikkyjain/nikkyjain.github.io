नैगम-संग्रह-व्यवहार-ऋजुसूत्र-शब्द-समभिरूढ-एवंभूता: नया : ।
अर्थ - नैगम, संग्रह, व्यवहार, ऋजुसूत्र, शब्द, समभिरूढ़ तथा एवंभूत, ये नय हैं ।

# <b>नैगम नय</b> - नैगम का अर्थ संकल्प है । संकल्प मात्र के ग्राहक को नैगम नय कहते हैं ।
............
# 'भूत ' शब्द सबके साथ सूत्र में लगा लें तो और भी समीचीनता आ जाती है । नैगम निश्चयात्मक नय है । भूत का अर्थ समीचीनात्मक या निश्चयात्मक लेना ।

<b>संग्रह नय</b> - स्वजाति के अविरोध से एक रूप से सबको ग्रहण करना संग्रह नय है ।
<b>व्यवहार नय</b> - संग्रहनय से गृहीत वस्तु में विधिपूर्वक विभाजन करना व्यवहार नय है ।
<b>ऋजुसूत्र नय</b> - सूत्रपात के समान ऋजु होने से ऋजुसूत्र नय कहलाता है ।
<b>शब्द नय</b> - जो अर्थज्ञान कराता है वह शब्द नय है ।
<b>समभिरूढ़ नय</b> - अनेक अर्थों को छोड्कर किसी एक अर्थ में मुख्यता से रूढ़ होने को समभिरूढ़ नय कहते है ।
<b>एवंभूत नय</b> - जो जिस रूप में है उसका उसी रूप से निश्चय करना एवंभूत नय है ।

१. प्रश्न : यह सूत्र किस प्रयोजन से लिखा गया है ?
उत्तर : 'प्रमाणनयैरधिगम' सूत्र में प्रमाण और नय पदार्थों के जानने के उपाय बताये थे । उन उपायों में से प्रमाण रूप अधिगम के उपाय का विस्तार से वर्णन करके अब दूसरे उपायभूत नयों के सामान्य लक्षण रूप, संक्षेप से विशेष लक्षण रूप, विस्तार से तथा भेद-प्रभेद करके अतिविस्तार से व्याख्यान करने के लिए यह सूत्र लिखा गया है । (श्लो. ४/२११)
शब्द की अपेक्षा नयों के एक से लेकर असंख्यात विकल्प होते हैं । उसमें जिनको ज्ञान नहीं होता है ऐसे अल्पज्ञानियों पर अनुग्रह करने के लिए न अति संक्षेप से और न अति-विस्तार से मध्यम रीति से सात नय कहे हैं । (रा.वा.)

२. प्रश्न : नय कितने प्रकार के होते हैं ?
उत्तर : संग्रह अर्थात् सामान्य से नय एक है । अथवा- नय के दो भेद हैं -
(१) द्रव्यार्थिक नय (२) पर्यायार्थिक नय । इन्हीं दोनों के भेद नैगम आदि ज्ञान हैं । (का.अ. २६८)
(१) भूतार्थ नय (२) अभूतार्थ नय ।
अथवा - (१) सुनय (२) दुर्नय ।
अथवा - (१) सविकल्प नय (२) निर्विकल्प नय । (आ. प. १८२)
(१) निश्चय नय (२) व्यवहार नय । (आ.प. २१५)

नय के छह भेद हैं :-
(१) अन्वय नय (२) व्यतिरेक नय (३) पृथक्त्व नय (४) अपृथक्त्व नय (५) निश्चय नय  (६) व्यवहार नय ।
अथवा - (१) पृथक्त्व नय (२) उपचार नय (३) शुद्ध नय (४) द्रव्यार्थिक नय (५)
पर्यायार्थिकनय । (सुख बो.त.जु. ६४-७०)
नय पन्द्रह प्रकार के होते हैं -
(१) अर्थ पर्याय नैगम (२) व्यंजन पर्याय नैगम (३) अर्थ - व्यंजन पर्याय नैगम (४) शुद्ध द्रव्य नैगम (५) अशुद्ध द्रव्य नैगम (६) शुद्ध द्रव्यार्थ - पर्याय नैगम (७) शुद्ध द्रव्य व्यंजन पर्याय नैगम (८) अशुद्ध द्रव्यार्थ - पर्याय नैगम (९) अशुद्ध द्रव्यव्यज्जनपर्यायनैगम (१०) संग्रह नय (११) व्यवहार नय (१२) ऋजुसूत्र नय (१३) शब्द नय (१४) समभिरूढ़ नय (१५) एवंभूत नय (श्लो. ४/२३९)
नय के सात भेद हैं -
(१) नैगम (२) संग्रह (३) व्यवहार (४) ऋजुसूत्र (५) शब्द नय (६) समभिरूढ़ नय (७) एवं-भूत नय । (त.सू. १/३३) जितने वचन मार्ग हैं, उतने ही नय हैं इसलिए नय इतने हैं, इस प्रकार यथार्थ में नयों की संख्या निश्चित नहीं है । (हरि. पु. ५८/५२) द्रव्य की शक्ति अनन्त है । इसलिए प्रत्येक शक्ति की अपेक्षा भेद को प्राप्त होकर ये नय अनेक (अनन्त) विकल्प रूप हो जाते हैं । (सर्वा. ५४९)
सामान्य से नय एक ही होता है । (श्लो. ४/२११)
संक्षेप से नय दो प्रकार के हैं - (१) द्रव्यार्थिक नय (२) पर्यायार्थिक नय । विस्तार से नैगमादि सात प्रकार हैं और अतिविस्तार से संख्यात शरीर वाले इन नयों के भेद हो जाते है । (श्लो. ४/२१५) संक्षेप में नय सात प्रकार के हैं और अवान्तर भेदों से असंख्यात प्रकार के समझना चाहिए । (ध. पु. १/९२)
अथवा - नय के नौ भेद हैं -
(१) द्रव्यार्थिकनय (२) पर्यायार्थिकनय (३) नैगम (४) संग्रह (५) व्यवहार (६) ऋजुसूत्र
(७) शब्द (८) समभिरूढ़ (९) एवंभूत । (आ. प. ४१ सू.)
नोट - नय का लक्षण देखें - (१/६)

३. प्रश्न : द्रव्यार्थिक नय किसे कहते हैं ?
उत्तर : द्रव्य, सामान्य, अभेद, उत्सर्ग और अन्वय ये शब्द एकार्थवाची हैं, वह द्रव्य है प्रयोजन जिसका उसे द्रव्यार्थिक नय कहते हैं । द्रव्य विषय वाला द्रव्यार्थ नय है । इसे द्रव्यास्तिक भी कहते हैं । द्रव्य के अस्तित्व को स्वीकार करे वह द्रव्य है इस प्रकार की बुद्धि है जिसकी वह नय द्रव्यास्तिक है । (सुख.बो. त. वृ. ५९) जो नय वस्तु के विशेष रूपों से अविनाभूत सामान्य रूप को नाना युक्तियों के बल से साधता है, वह द्रव्यार्थिक नय है । (का. अ. २६९) द्रव्य का अर्थ सामान्य, उत्सर्ग और अनुवृत्ति है और इसको विषय करने वाला नय द्रव्यार्थिकनय है । (सर्वा. २४१)
द्रव्यमात्र के अस्तित्व का ग्रहण अथवा द्रव्य है ऐसी जिसकी मति है वह द्रव्यार्थिक है । द्रव्य का होना ही द्रव्य है - अन्य भाव का विकार द्रव्य नहीं है क्योंकि द्रव्य से भिन्न गुणादि की उपलब्धि नहीं होती है अत: द्रव्य जिसका विषय है वह द्रव्यार्थिक है । (रा.वा. १)
द्रव्य ही जिसका प्रयोजन है, गुण कर्म आदि द्रव्य रूप ही है ऐसा कथन करने वाला द्रव्यार्थिक नय है । (रा.वा. १)
तीर्थंकरों के वचनों के सामान्य प्रस्तार का मूल व्याख्यान करने वाला द्रव्यार्थिक नय है ।

४. प्रश्न : द्रव्यार्थिक नय कितने प्रकार के होते हैं ?
उत्तर : द्रव्यार्थिक नय दो प्रकार के होते हैं-
(१) शुद्ध द्रव्यार्थिक नय (२) अशुद्ध द्रव्यार्थिक नय । (आ. प. १/२०३ सू.)
द्रव्यार्थिक नय के १० भेद हैं -
(१) कर्मोपाधि निरपेक्ष शुद्ध द्रव्यार्थिक (२) उत्पादव्यय गौण सत्ता ग्राहक शुद्ध द्रव्यार्थिक (३) भेद कल्पना निरपेक्ष शुद्ध द्रव्यार्थिक (४) कर्मोपाधि सापेक्ष अशुद्ध द्रव्यार्थिक नय । (५) उत्पाद व्यय सापेक्ष अशुद्ध द्रव्यार्थिक नय (६) भेद कल्पना सापेक्ष अशुद्ध द्रव्यार्थिक नय । (७) अन्वयसापेक्ष द्रव्यार्थिक (८) स्वद्रव्यादि ग्राहक द्रव्यार्थिक नय । (९) पर द्रव्यादि ग्राहक द्रव्यार्थिक नय (१०) परमभाव ग्राहक द्रव्यार्थिक नय ।

<ol><li><b>कर्मोपाधि निरपेक्ष शुद्ध द्रव्यार्थिक नय</b> - शुद्ध द्रव्यार्थिक नय का विषय कर्मोपाधि की अपेक्षा रहित जीवद्रव्य है, जैसे संसारी जीव सिद्ध समान शुद्धात्मा है ।
<li><b>उत्पाद व्यय गौण सत्ता ग्राहक शुद्ध द्रव्यार्थिक नय</b> - उत्पाद-व्यय को गौण करके सत्ता को ग्रहण करने वाला शुद्ध द्रव्यार्थिक नय है । जैसे - द्रव्य नित्य है ।
<li><b>भेदकल्पना निरपेक्ष शुद्ध द्रव्यार्थिक नय</b> - जो नय भेद कल्पना की अपेक्षा से रहित है वह भेद कल्पना निरपेक्ष शुद्ध द्रव्यार्थिक नय .है । जैसे निज गुण-पर्याय और स्वभाव से द्रव्य अभिन्न है ।
<li><b>कर्मोपाधि सापेक्ष अशुद्ध द्रव्यार्थिक नय</b> - कर्मोपाधि की अपेक्षा सहित अशुद्ध जीव द्रव्य अशुद्ध द्रव्यार्थिक नय का विषय है । जैसे कर्मजनित क्रोधादि भाव रूप आत्मा ।
<li><b>उत्पाद व्यय सापेक्ष अशुद्ध द्रव्यार्थिक नय</b> - उत्पाद-व्यय कीं अपेक्षा सहित द्रव्य अशुद्ध द्रव्यार्थिक नय का विषय है । जैसे एक ही समय में उत्पाद-व्यय ध्रौव्यात्मक द्रव्य है ।
<li><b>भेद कल्पना सापेक्ष अशुद्ध द्रव्यार्थिक नय</b> - भेद कल्पना की अपेक्षा सहित द्रव्य अशुद्ध द्रव्यार्थिक नय का विषय है- जैसे आत्मा के ज्ञान-दर्शनादि गुण है ।
<li><b>अन्वय सापेक्ष द्रव्यार्थिक नय</b> - सम्पूर्ण गुण-पर्याय और स्वभावों में द्रव्य को अन्वय रूप से ग्रहण करने वाला अन्वय सापेक्ष द्रव्यार्थिक नय है । (आ.प.४६-५३) जो सम्पूर्ण गुणों और पर्यायों में से प्रत्येक को द्रव्य बताता है वह अन्वय द्रव्यार्थिक नय है । जैसे - कड़े आदि पर्यायों में तथा पीतत्व आदि गुणों में अन्वय रूप से रहने वाला स्वर्ण । (न.च.पृ. ५) अथवा - मनुष्य, देव आदि नाना पर्यायों में यह जीव है, यह जीव है ऐसा अन्वर्थ द्रव्यार्थिक नय का विषय है । (न.च.संस्कृत,४१ पृ.) ।
<li><b>स्वद्रव्यादिग्राहक द्रव्यार्थिक नय</b> - स्वद्रव्य, स्वक्षेत्र, स्वकाल, स्वभाव की अपेक्षा द्रव्य को अस्ति रूप से ग्रहण करने वाला नय स्वद्रव्यादि ग्राहक द्रव्यार्थिक नय है ।
<li><b>पर द्रव्यादिग्राहक द्रव्यार्थिक नय</b> - पर द्रव्य, परक्षेत्र, परकाल और परभाव की अपेक्षा द्रव्य नास्ति रूप है ऐसा पर द्रव्यादि ग्राहक द्रव्यार्थिक नय है ।
<li> <b>परम भाव ग्राहक द्रव्यार्थिक नय</b> - ज्ञान स्वरूप आत्मा ऐसा कहना परम भाव ग्राहक द्रव्यार्थिक नय का विषय है, क्योंकि इसमें जीव के अनेक स्वभावों में से ज्ञान नामक परमभाव का ही ग्रहण किया गया है । ( आ.प.५३-५६) </ol>

५. प्रश्न : शुद्ध द्रव्यार्थिक नय किसे कहते हैं ?
उत्तर : जो नय आत्मा को बन्ध रहित और पर के स्पर्श से रहित, अन्यत्व रहित, चलाचलता-रहित, विशेष रहित, अन्य के संयोग से रहित ऐसे पाँच भाव रूप से देखता है, उसे हे शिष्य ! तू शुद्ध नय जान । (स. सा. १४)
जो सत्ता आदि की अपेक्षा से पर्यायरूप कलंक का अभाव होने के कारण सबकी अद्वैतता को विषय करता है वह शुद्ध द्रव्यार्थिक संग्रह है । (ध.पु. ९/१७०) शुद्ध द्रव्य ही है अर्थ, प्रयोजन जिसका वह शुद्ध द्रव्यार्थिक नय है । (आ.प.१८५) जो शुद्ध द्रव्य के अर्थ रूप से आचरण करता है वह शुद्ध 'द्रव्यार्थिक नय है । (न. च.)

६. प्रश्न : अशुद्ध द्रव्यार्थिक नय किसे कहते हैं ?
उत्तर : पर्यायकलंक से युक्त होने से व्यवहार नय अशुद्ध द्रव्यार्थिक है । (ध. पु. ९/१७१) अशुद्ध द्रव्यार्थिक नय से अशुद्ध स्वभाव है । अशुद्ध द्रव्य है प्रयोजन जिसका सो अशुद्ध द्रव्यार्थिक नय है । (आ. प. १८६)

७. प्रश्न : पर्यायार्थिक नय किसे कहते हैं ?
उत्तर : जो नय अनेक प्रकार के सामान्य सहित सब विशेषों को साधक लिंग के बल से साधता है वह पर्यायार्थिक नय है । (का. अ २७०)
रूपादि उत्क्षेपणादि लक्षण पर्याय जिसका अर्थ है, पर्याय से भिन्न द्रव्य नहीं है यह प्रयोजन पर्यायार्थिक है । (रा.वा. १)
पर्याय, विशेष, भेद, अपवाद, व्यतिरेक ये शब्द एकार्थवाची हैं, वह पर्याय है प्रयोजन जिसका उसे पर्यायार्थिक नय कहते हैं । अथवा पर्याय विषय वाला पर्यायार्थ है । इसे पर्यायास्तिक भी कहते हैं । पर्याय है, इस प्रकार की बुद्धि है जिसकी वह पर्यायास्तिक है । (सुख बो. त. वृ. ५९)
पर्याय का अर्थ विशेष, अपवाद और व्यावृत्ति है और इसको विषय करने वाला नय पर्यायार्थिक नय कहलाता है । (सर्वा. २४१)
जब पर्यायार्थिक नय की विवक्षा होती है तब द्रव्यार्थिक नय को गौण करके प्रवृत्त होने वाले पर्यायार्थिक नय की अपेक्षा से 'कुण्डल लाओ' यह कहने पर लाने वाला कड़ा आदि के लाने में प्रवृत्त नहीं होता, क्योंकि कड़ा आदि पर्याय से कुण्डल पर्याय भिन्न है । (न्या.दी. ३/८२)
तीर्थंकरों के वचनों के विशेष प्रस्तार का मूल व्याख्याता पर्यायार्थिक नय है । शेष सभी नय इन दोनों नयों के विकल्प अर्थात् भेद हैं ।

८. प्रश्न : पर्यायार्थिक नय कितने प्रकार का होता है ?
उत्तर : पर्यायार्थिक नय दो प्रकार का होता है -
(१) अर्थ नय (२) व्यञ्जन नय । (ध. १/८६)
(१) शुद्ध पर्यायार्थिक नय (२) अशुद्ध पर्यायार्थिक नय । 
पर्यायार्थिक नय ४ प्रकार का है-
(१) ऋजुसूत्र (२) शब्द (३) समभिरूढ़ (४) एवंभूत । (ध. १/१७१)
पर्यायार्थिक नय छह प्रकार का है-
(१) अनादि नित्य पर्यायार्थिकनय (२) सादि नित्य पर्यायार्थिक नय (३) अनित्य शुद्ध पर्यायार्थिक नय (४) नित्य अशुद्ध पर्यायार्थिक नय (५) नित्य शुद्ध पर्यायार्थिक नय (६) अनित्य अशुद्ध पर्यायार्थिक नय । (आ.प. ५८-६३)

<ol><li><b>अनादि नित्य पर्यायार्थिक नय</b> - जैसे मेरु आदि की पर्याय नित्य है । (आ. प. ५८) जो नय चन्द्रमा, सूर्य आदि अकृत्रिम, अविनाशी पुद्गल पर्यायों को ग्रहण करता है, वह अनादि नित्य पर्यायार्थिक नय है, ऐसा जिनेन्द्र भगवान ने कहा है । (न. च. १९९)
<li><b>सादि नित्य पर्यायार्थिक नय</b> - जैसे सिद्ध पर्याय । कर्मों के क्षय से उत्पन्न होने वाले भाव अविनाशी हैं, क्योंकि कर्मोदय रूप बाधक कारण का अभाव है । इन क्षायिक भावों को विषय करने वाली सादि नित्य पर्यायार्थिक नय है । (न. च. २००)
<li><b>अनित्य शुद्ध पर्यायार्थिक नय</b> - धौव्य को गौण करके उत्पाद-व्यय को ग्रहण करने वाला नय अनित्य शुद्ध पर्यायार्थिक नय है जैसे प्रतिसमय पर्याय विनष्ट होती है ।
<li><b>नित्य अशुद्ध पर्यायार्थिक नय</b> - ध्रौव्य की अपेक्षा सहित ग्रहण करने वाला नय नित्य अशुद्ध पर्यायार्थिक नय है जैसे - एक समय में पर्याय उत्पाद व्यय ध्रौव्यात्मक है ।
<li><b>नित्य शुद्ध पर्यायार्थिक नय</b> - कर्मोपाधि से निरपेक्ष ग्रहण करने वाला नय नित्य शुद्ध पर्यायार्थिक नय है । जैसे - संसारी जीवों की पर्याय सिद्ध समान शुद्ध है ।
<li><b>अनित्य अशुद्ध पर्यायार्थिक नय</b> - कर्मोपाधि सापेक्ष स्वभाव को ग्रहण करने वाला अनित्य अशुद्ध-पर्यायार्थिक नय है, जैसे संसारी जीवों का जन्म तथा मरण होता है । (आ.प.५७- ६३) </ol>

९. प्रश्न : कौन-कौन सी पर्यायें अनादि नित्य हैं ?
उत्तर : भरत आदि क्षेत्र, हिमवत् आदि पर्वत, पद्मादि सरोवर, सुदर्शन आदि मेरु, लवण-
कालोदधि आदि समुद्रों के मध्य में स्थित असंख्यात द्वीप, समुद्र, नरक के पटल, भवनवासियों के विमान, व्यंतरों के विमान, चन्द्र-सूर्य आदि मण्डल ज्योतिषियों के विमान, सौधर्मकल्पादि स्वर्गों के पटल, यथायोग्य स्थानों में परिणत अकृत्रिम चैत्य-चैत्यालय, मोक्ष शिला और वृहद्वातवलय आदि अनेक आश्चर्य से युक्त परिणत पुद्गलों की अनेक द्रव्य-पर्याय सहित परिणत लोक महास्कन्ध आदि पर्यायें त्रिकालस्थित है इसलिए अनादि- अनिधन हैं । (न.च. १ सं.)

१०. प्रश्न : शुद्ध पर्यायार्थिक नय किसे कहते हैं?
उत्तर : शुद्ध पर्याय अर्थात् समय मात्र स्वामी, षड्गुण हानि वृद्धि द्वारा उत्पन्न, सूक्ष्म अर्थ पर्याय ही है प्रयोजन जिसका वह शुद्ध पर्यायार्थिक नय है । (आ. प. ९) जो सत्ता को गौण करके उत्पाद-व्यय को ग्रहण करता है उसे अनित्य स्वभाव को ग्रहण करने वाला शुद्ध पर्यायार्थिक नय कहते हैं । (न. च. २०१)

११. प्रश्न : अशुद्ध पर्यायार्थिक नय किसे कहते हैं ?
उत्तर : अशुद्ध पर्याय (चिरकाल स्थायी पर्याय, संयोगी व स्थूल व्यंजन पर्याय) ही है प्रयोजन जिसका वह अशुद्धपर्यायार्थिक नय है । (आ. प. १९५) अशुद्ध पर्याय के अर्थ रूप से आचरण करने वाला अशुद्ध पर्यायार्थिक नय है । (न.च.)

१२. प्रश्न : निश्चय (भूतार्थ) नय किसे कहते हैं ?
उत्तर : भूत-वास्तविक आश्रय की विवक्षा रखने वाला निश्चय नय है जैसे - किसी ने पूछा आपका आधार कौन है ? अपना आत्मा ही आधार है ।
अथवा - चेतन- अचेतन, सूक्ष्म-स्थूल, मूर्त्त- अमूर्त्त रूप जो द्रव्य तथा गुण है उनको विषय करने वाला निश्चय नय है । अथवा - यथार्थग्राही भूतनय है यह सत्य रूप होने से नामान्तर से निश्चय नय रूप कहा जाता है । (पृथक्त्व, उपचार, शुद्ध, द्रव्य और पर्याय इन विषयों को जैसे का तैसा जो नय ग्रहण करता है वह भूतार्थ नय है) (सुख बो. त. चु. ६७ - ६९)

१३. प्रश्न : व्यवहार (अभूतार्थ) नय किसे कहते हैं ?
उत्तर : वास्तविक एवं अवास्तविक आश्रयों की विवक्षा रखने वाला व्यवहारनय है । जैसे - चेतन और अचेतन के समुदाय पिण्ड आत्मा आधार है, आदि कहना व्यवहार नय है अथवा - भिन्नसाध्य साधनविषयो व्यवहार: । अथवा - शुद्ध उपचार भी व्यवहार नय कहलाता है जैसे मैं देहादिक होता हूँ देहादिक में मैं होता हूँ मेरे देहादिक होते है । अथवा - प्राय: करके इन्द्रियों के विषय में प्रवृत्ति और निवृत्ति करने वाला व्यवहार नय है । अथवा - भूतार्थ नय से विपरीत लक्षण वाला अभूतार्थ नय है । (सुख. बो. त. वृ. ६६ - ६९)

१४. प्रश्न : अन्वयादि नयों के लक्षण किस प्रकार हैं ?
उत्तर - <b>अन्वय नय</b> - जो सर्वत्र अविकल्प अभेद रूप से अनुगमन करता है वह अन्वयनय है जैसे आत्मा अस्तित्व रूप से अस्ति है, ज्ञातृत्व रूप से ज्ञाता है इत्यादि, इसमें अस्तित्व का अभेद रूप से अन्वय है ।
<b>व्यतिरेक नय</b> - उत्पाद और व्यय के उत्कर्ष को अविकल्प, अभेद रूप से अनुगमन करना व्यतिरेक नय है, जैसे सुख से सुखी, दुःख से दुःखी आदि ।
<b>पृथक्त्व नय</b> - निर्देश, प्रवृत्ति और फल द्वारा द्रव्य और पर्याय में भेद का ज्ञान करना पृथक्त्व नय है जैसे - ज्ञान ज्ञाता ही है, ज्ञाता आत्मा को कहते हैं, वह आत्मा तो ज्ञान भी है और अन्य दर्शन आदि रूप भी होता है, आदि ।
<b>अपृथक्त्व नय</b> - द्रव्य और पर्यायों में सत् आदि के द्वारा अभेद का ज्ञान करना अपृथक्त्व नय है । जैसे ज्ञान विशिष्ट ज्ञाता है, अन्य प्रकार से नहीं । क्रोध विशिष्ट क्रोधन जीव है, अन्य प्रकार से नहीं ।
<b>निश्चय नय</b> - साध्य और साधन एक ही विषयभूत है ऐसा स्वीकार करने वाला निश्चय नय है जैसे आत्मा अपने आत्मा को जानता है, देखता है, करता है, भोगता है, आदि ।
<b>व्यवहार नय</b> - साध्य और साधन को भेद रूप से विषय करने वाला व्यवहार नय है । जैसे - आत्मा पर द्रव्य के स्वरूप को जानता है, देखता है, करता है तथा भोगता है । (सुख बो. त.वृ. ६४ - ६६)

१५. प्रश्न : नैगम नय किसे कहते हैं ?
उत्तर : अनिष्पन्न अर्थ में संकल्पमात्र को ग्रहण करने वाला नैगम है । यथा- हाथ में फरसा लेकर जाते हुए किसी पुरुष को देखकर कोई अन्य पुरुष पूछता है, आप किस काम के लिए जा रहे हैं ? वह कहता है प्रस्थ लेने जा रहा हूँ । उस समय वह प्रस्थ पर्याय सन्निहित नहीं है, केवल उसके बनाने का संकल्प होने से उसमें प्रस्थ व्यवहार किया गया है । इस प्रकार का जितना लोक व्यवहार अनिष्पन्न अर्थ के आलम्बन
से संकल्पमात्र को विषय करता है वह सब नैगम नय का विषय है । (सर्वा. २४२) जो एक को विषय नहीं करता उसे नैगमनय कहते हैं । जो मुख्य गौण रूप से दो धर्मों को, दो धर्मियों को अथवा धर्म व धर्मी दोनों को विषय करता है, वह नैगम नय है । (श्लो. ४/२३२) जो नय अतीत, अनागत और वर्तमान को विकल्प रूप से साधता है वह नैगम नय है । (का. अ २७१) नैगम शब्द को भव अर्थ या प्रयोजन अर्थ में (तद्धित का ’अण्‌’( प्रत्यय कर बनाया गया) है । निगम का अर्थ संकल्प है, उस संकल्प में जो उत्पन्न हो, वह संकल्प जिसका प्रयोजन हो वह नैगमनय है । (श्लो. ४/२३०)

<ul>नैगमनय <li>पर्यायनैगम
<ul><li>अर्थपर्याय नैगम
<li>व्यंजन पर्याय नैगम
<li>अर्थ-व्यंजन पर्याय नैगम</ul>
<li>द्रव्यनैगम
<ul><li>शुद्ध द्रव्य नैगम
<li>अशुद्ध द्रव्य नैगम</ul>
<li>द्रव्यपर्याय नैगम
<ul><li> शुद्ध द्रव्य अर्थ पर्याय नैगम
<li>अशुद्ध द्रव्य अर्थ पर्याय नैगम
<li>शुद्ध द्रव्य व्यंजन पर्याय नैगम
<li>अशुद्ध द्रव्य व्यंजन पर्याय नैगम</ul></ul>

१६. प्रश्न : नैगम नय कितने प्रकार का होता है ?
उत्तर : नैगम नय तीन प्रकार का है -
(१) पर्याय नैगम (२) द्रव्य नैगम (३) द्रव्य पर्याय नैगम । (श्लो. ४/२३४)
(१) भूत नैगम नय (२) भावी नैगमनय (३) वर्तमान नैगमनय । (आ. प. ६४)
(१) अर्थ व्यञ्जन पर्यायार्थ नैगम (२) संग्रह व्यवहार द्रव्यार्थ नैगम (३) द्रव्य पर्यायार्थ नैगम ।(सुख बो. त. वृ. ६०)

१७. प्रश्न : पर्याय नैगम, द्रव्य नैगम एवं द्रव्य पर्याय नैगम किसे कहते हैं ?
उत्तर : पर्याय नैगम - जो एक को विषय न करे अर्थात् भेद व अभेद दोनों को विषय करे वह नैगमनय है । इस न्याय से जो शुद्ध व अशुद्ध दोनों पर्यायार्थिक नयों के विषय को ग्रहण करने वाला हो वह पर्यायार्थिक नैगमनय है । ( ध. ९/१८१) ऋजुसूत्र आदि चार नयों के विषय को युक्ति से स्वीकार करने वाला पर्यायार्थिक नैगम नय है । (ज. ध. १/२४५)
<b>द्रव्य नैगम</b> - शुद्ध व अशुद्ध द्रव्यार्थिक नयों के विषय को ग्रहण करने वाला द्रव्यार्थिक नैगम नय है । (ध. पु. ९/१८१)
युक्ति रूप आधार के बल से संग्रह और व्यवहार इन दोनों के विषय को स्वीकार करने वाला द्रव्यार्थिक नैगम नय है । (ज. ध. १/२४४) 
<b>द्रव्यपर्यायार्थिक नैगमनय</b> - द्रव्यार्थिक और पर्यायार्थिक दोनों नयों के विषय को ग्रहण करने वाला द्वन्द्वज अर्थात् द्रव्य पर्यायार्थिक नैगमनय है । (ध. पु. ९/१८१)
द्रव्यार्थिक व पर्यायार्थिक इन दोनों के विषय को स्वीकार करने वाला द्रव्यपर्यायार्थिक नैगमनय है ।(ज. ध. १/२४५)

१८. प्रश्न : पर्याय नैगम कितने प्रकार का होता है ?
उत्तर : पर्याय नैगम तीन प्रकार का है -
(१) अर्थपर्याय नैगम (२) व्यंजनपर्याय नैगम ( ३) अर्थव्यंजनपर्याय नैगम ।
<b>अर्थ पर्याय नैगम</b> - एक वस्तु में दो अर्थ पर्यायों को गौण-मुख्य रूप से जानने के लिए नयज्ञानी का जो अभिप्राय उत्पन्न होता है उसे अर्थ-पर्याय नैगम नय कहते है । जैसे शरीरधारी आत्मा का सुख-संवेदन प्रतिक्षणध्वंसी है, यह उत्पाद-व्यय-ध्रौव्य रूप सत्ता सामान्य की अर्थपर्याय तो विशेषण हो जाने से गौण है और संवेदन रूप अर्थपर्याय विशेष्य होने से मुख्य है, अन्यथा किसी कथन द्वारा इस अभिप्राय की ज्ञप्ति नहीं हो सकती ।
<b>व्यंजन पर्याय नैगम</b> - एक धर्मी में दो व्यंजन पर्यायों को गौण-मुख्य रूप से विषय करने वाला व्यंजन पर्याय नैगम नय है । जैसे आत्मा में सत्त्व और चैतन्य है । यहाँ विशेषण होने के कारण सत्ता की गौण रूप से और विशेष्य होने के कारण चैतन्य की प्रधानरूप ज्ञप्ति होती है ।
<b>अर्थ व्यंजनपर्याय नैगम नय</b> - एक धर्मी में अर्थ व व्यंजन दोनों पर्यायों के विषय करने वाला अर्थव्यंजनपर्याय नैगम नय है । जैसे धर्मात्मा व्यक्ति में सुख-पूर्वक जीवन वर्त रहा है । (यहाँ धर्मात्मरूप धर्मी में सुखरूप अर्थपर्याय तो, विशेषण होने के कारण गौण है और जीवनपना रूप व्यंजनपर्याय विशेष्य होने के कारण मुख्य है ।) (श्लो. ४/२३४-३६)

१९. प्रश्न : द्रव्य नैगम नय कितने प्रकार का होता है ?
उत्तर : द्रव्य नैगम नय दो प्रकार का है -
(१) शुद्ध द्रव्य नैगम (२) अशुद्ध द्रव्य नैगम ।
<b>शुद्ध द्रव्य नैगम नय</b> - शुद्ध द्रव्य को विषय करने वाले संग्रह नय से उत्पन्न होने वाले अभिप्राय ही शुद्ध द्रव्य नैगम नय है । जैसे अन्वय का निश्चय हो जाने से सम्पूर्ण वस्तुओं को सत् द्रव्य कहना शुद्ध द्रव्य नैगमनय है ।
<b>अशुद्ध द्रव्य नैगमनय</b> - अशुद्ध द्रव्य को विषय करने वाले व्यवहार नय से उत्पन्न होने वाले अभिप्राय ही अशुद्ध द्रव्य नैगमनय है । जो नय 'पर्यायवान् द्रव्य है ' अथवा 'गुणवान् द्रव्य है' इस प्रकार निर्णय करता है, वह व्यवहार नय से उत्पन्न होने वाला अशुद्ध द्रव्य नैगम नय है । (श्लो. वा. ४/२३६-३७)

२०. प्रश्न : द्रव्य-पर्याय नैगम कितने प्रकार के होते हैं ?
उत्तर : द्रव्य-पर्याय नैगम नय चार प्रकार के होते हैं -
(१) शुद्ध द्रव्यार्थ पर्याय नैगमनय (२) अशुद्ध द्रव्यार्थ पर्याय-नैगमनय (३) शुद्ध द्रव्य व्यंजन पर्याय नैगमनय (४) अशुद्ध व्यंजन पर्याय नैगमनय ।
<b>शुद्ध द्रव्यार्थ पर्याय नैगमनय</b> - शुद्ध द्रव्य व उसकी किसी एक अर्थ पर्याय को गौण मुख्य रूप से विषय करने वाला शुद्ध द्रव्य अर्थपर्याय नैगम है । जैसे संसार में सुख पदार्थ शुद्ध सत् रूप होता हुआ क्षणमात्र में नष्ट हो जाता है ।
<b>अशुद्ध द्रव्य अर्थपर्याय नैगमनय</b> - अशुद्ध द्रव्य व उसकी किसी एक अर्थ पर्याय को गौण मुख्य रूप से विषय करने वाला अशुद्ध द्रव्य अर्थ पर्याय नैगम नय है । जैसे संसारी जीव क्षणमात्र को सुखी है ।
<b>शुद्ध द्रव्य व्यंजन पर्याय नैगमनय</b> - शुद्ध द्रव्य व उसकी किसी एक व्यंजन पर्याय को गौण मुख्य रूप से विषय करने वाला शुद्ध द्रव्य व्यंजन पर्याय नैगम नय है जैसे- यह सत् सामान्य चैतन्य स्वरूप है ।
<b>अशुद्ध द्रव्य व्यंजन पर्याय नैगम नय</b> - अशुद्ध द्रव्य और उसकी किसी एक व्यंजन पर्याय को गौण मुख्य रूप से विषय करने वाला अशुद्ध द्रव्य व्यंजन पर्याय नैगमनय है । जैसे - मनुष्य गुणी है ऐसा कहना है । (श्लो. ४/२३७-३९) 

२१. प्रश्न : भूत नैगम नय किसे कहते हैं ?
उत्तर : अतीत कार्य में 'आज हुआ है' ऐसा वर्तमान का आरोप या उपचार करना भूत-नैगम नय है जैसे- आज दीपावली के दिन भगवान वर्धमान मोक्ष गये है, ऐसा कहना भूत-नैगम नय है । (आ. प. ६५)
भूत नैगम नय की अपेक्षा से भगवन्त सिद्धों को भी व्यंजन पर्यायवानपना और अशुद्धपना सम्भावित होता है, क्योंकि पूर्वकाल में वे भगवन्त संसारी थे, ऐसा व्यवहार है । (नि.सा.ता. १९)
अन्तरात्मा की अवस्था में बहिरात्मा और परमात्मा की अवस्था में अन्तरात्मा व बहिरात्मा दोनों घी के घड़े के समान भूतपूर्व न्यास से जानने चाहिए । (द्र.सं. १४ टी.)

२२. प्रश्न : भावी नैगम नय किसे कहते हैं ?
उत्तर : होने वाला कार्य ''हो चुका'' ऐसा भूतवत् कथन करना भावी नैगम नय है । जैसे भावी नैगम नय की अपेक्षा अर्हन्त भगवान् सिद्ध ही हैं । (आ. प. ६६) जो पदार्थ अभी अनिष्पन्न है और भावी काल में निष्पन्न होने वाला है उसे निष्पन्नवत् कहना भावी नैगम नय हैं, जैसे जो अभी प्रस्थ नहीं बना है ऐसे काठ के टुकड़े को ही प्रस्थ कह देना । (न.च.वृ. २०५)
बहिरात्मा की दशा में अन्तरात्मा तथा परमात्मा ये दोनों शक्ति रूप से तो रहते ही है । परन्तु भावी नैगमनय से व्यक्तिरूप से भी रहते हैं । इसी प्रकार अन्तरात्मा की दशा में परमात्मा स्वरूप शक्ति रूप से रहता है, परन्तु भावी नैगम नय से व्यक्ति रूप से भी रहता है । (वृ.द्र.सं. १४ टी.)

२३. प्रश्न : भावी संज्ञा के विषय में राजा आदि के द्वारा उपकार की उपलब्धि है परन्तु नैगम नय में उपकार की उपलम्भता नहीं है अत: नैगमनय संव्यवहार के अनुपयुक्त है ?
उत्तर : नयों के विषय के प्रकरण में यह आवश्यक नहीं है कि उनकी उपयोगिता काविचार किया जाए - हमारा अभिप्राय यह नहीं है कि नय उपकारी ही होते हैं क्योंकि यहाँ तो केवल उनका विषय बताना है । पुन: संकल्प के अनुसार निष्पन्न वस्तु से उपकारादि की संभावना भी है ही । (रा.वा. ४)

२४. प्रश्न : वर्तमान नैगमनय किसे कहते हैं ?
उत्तर : जो कार्य करना प्रारम्भ कर दिया गया है, परन्तु अभी तक जो निष्पन्न नहीं हुआ है, कुछ निष्पन्न है और कुछ अनिष्पन्न है उस कार्य को 'हो गया' ऐसा निष्पन्नवत् कथन करना वर्तमान नैगम नय है; जैसे - वर्तमान नैगम नय से अधपके चावलों को भी 'भात पकता है' ऐसा कह दिया जाता है । (आ.प.६७) पाक क्रिया के आरम्भ करने पर ही किसी के पूछने पर यह कह दिया जाता है कि भात पक गया
है या भात पकाता हूँ ऐसा वर्तमान नैगमनय है ।

२५. प्रश्न : अर्थ व्यञ्जन पर्यायार्थ आदि तीन नय किसे कहते हैं ?
उत्तर : जो सूक्ष्म है, क्षण- क्षण में नष्ट होती है और वचन के गोचर नहीं है वह अर्थ पर्याय कहलाती है जो कि वस्तु का धर्म है । जो स्थूल है, कालान्तर स्थायी है, वचन के गोचर है, वह व्यंजन पर्याय कहलाती है, ये दो धर्म-अर्थ पर्याय और व्यंजन पर्याय हैं, इनके अस्तित्व का अवलम्बन लेने वाला, इनको विषय करने वाला नय अर्थ व्यंजन पर्यायार्थ नैगमनय कहलाता है ।
एक समस्त संग्रह रूप द्रव्यार्थ होता है और एक भेद रूप द्रव्यार्थ होता है, इस तरह दो द्रव्यार्थ या धर्मी के अस्तित्व का अवलम्बन लेने वाला संग्रह व्यवहार द्रव्यार्थ नाम का नैगम नय है । द्रव्यार्थ है और पर्यायार्थ है, इस प्रकार द्रव्य और पर्याय के अस्तित्व का अवलम्बन लेने वाला द्रव्य पर्यायार्थ नैगमनय है । (सुख बो. त. वृ. ६०)

२६. प्रश्न : संग्रह नय# किसे कहते हैं ?
उत्तर : स्वजाति के अविरोध से अभेद रूप समस्त भेदों का ग्रहण करना संग्रह नय है । जैसे सत् द्रव्य है घट-पटादि । 'सत्’ ऐसा कहने पर सत्ता सम्बन्ध के योग्य द्रव्य, गुण, कर्म, पर्याय आदि सत् के भेद-प्रभेदों का 'सत्' से अभिन्न होने से 'सत्’ शब्द से संग्रह हो जाता है अथवा 'द्रव्य' ऐसा कहने पर द्रव्यत्व के साथ अविरोधी होने से जीव, अजीव आदि सब द्रव्यों का संग्रह हो जाता है । 'घट' ऐसा कहने पर 'मिट्टी का घट', 'सुवर्ण का घट' आदि कारण विशेषों से, नाम भेद से और रंग, संस्थान, आकार आदि की अपेक्षा से भिन्न घट शब्द वाच्यों का घटत्व की अपेक्षा एकत्व होने से घट शब्द से सर्व घटों का संग्रह हो जाता है । इसी प्रकार सबमें योजना करनी चाहिए । (रा.वा.५)
व्यवहार की अपेक्षा न करके जो सत्तादि रूप से सकल पदार्थों का संग्रह करता है वह संग्रह नय है । (ध. १३/१९९)
.........
# संग्रहनय कहता है कि मनुष्य मनुष्य सब एक से हैं । मनुष्यता के नाते उनमें कोई भेद नहीं है । धोबी- धोबी का काम देगा, कुम्भकार का नहीं । बस, यह नय पदार्थ की विशेषता पर ध्यान देता है । धोबी को धोबी तो बढ़ई को बढ़ई समझता है ।

अभेद रूप से समस्त वस्तुओं को जो संग्रह करके कथन करता है वह संग्रह नय है । (आ.प.१९७) जो नय समस्त वस्तु का अथवा उसके स्वदेश का अनेक द्रव्य पर्याय सहित अन्वय लिंग विशिष्ट संग्रह करता है उसे संग्रह नय कहते हैं । (का.अ. २७२)

२७. प्रश्न : संग्रह नय से गहीत पदार्थों में भेद करने की विधि क्या है ?
उत्तर : संग्रह नय से 'सत्’ ऐसा सामान्य ग्रहण किया था पर यह सत् सामान्य-विशेष रहित होने से संव्यवहार के लिए समर्थ नहीं है । अत: व्यवहार का आश्रय लिया जाता है कि जो सत् है वह द्रव्य है कि गुण ? संगृहीत से गृहीत 'द्रव्य' है । इसमें व्यवहार नय का आश्रय लिया जाता है कि द्रव्य भी जीव है या अजीव ? क्योंकि जीव या अजीव रूप विशेष के बिना द्रव्य सामान्य से व्यवहार करना शक्य नहीं है । जीव और अजीव सामान्य से भी व्यवहार नहीं चल सकता अत: उसके भी देव-नारकी आदि जीव और घट-पटादि अजीव हैं, इस प्रकार भेद करने वाले व्यवहार का आश्रय लेना चाहिए । (रा.वा. ६)

२८. प्रश्न : संग्रह नय कितने प्रकार का होता है ?
उत्तर : संग्रह नय दो प्रकार का होता है -
(१) पर संग्रह (२) अपर संग्रह । (श्लो. ४/२४० - ४१) अथवा -
(१) सामान्य संग्रह (२) विशेष संग्रह । (आ. प. ६८) अथवा -
(१) शुद्ध संग्रह (२) अशुद्ध संग्रह । (न. च. वृ. २०८)

२९. प्रश्न : पर संग्रह और अपर संग्रह नय किसे कहते हैं ?
उत्तर : सम्पूर्ण जीवादि विशेष पदार्थों में उदासीनता धारण करके जो सबके सत्तामात्र शुद्ध द्रव्य रूप को ग्रहण करता है वह परसंग्रह है । तथा अपने से प्रतिकूल पक्ष का निराकरण न करते हुए जो पर संग्रह के व्याप्तभूत सर्व द्रव्यों व सर्व पर्यायों को द्रव्यत्व व पर्यायत्व रूप सामान्य धर्मों द्वारा और इसी प्रकार उनके भी व्याप्तभूत अवान्तर भेदों का एकपने संग्रह करता है वह अपर संग्रह नय है । (श्लो. ४/२४० -४१)

३०. प्रश्न : सामान्य संग्रह नय एवं विशेष संग्रह नय किसे कहते हैं ?
उत्तर : परस्पर अविरोधरूप से सम्पूर्ण पदार्थों के संग्रह रूप एक वचन के प्रयोग के चातुर्य से कहा जाने वाला 'सब सत् स्वरूप ', इस प्रकार सेना-समूह, वन, नगर वगैरह को आदि लेकर अनेक जाति के समूह को एक वचन रूप से स्वीकार करके कथन करने को सामान्य संग्रह नय कहते है । जीव समूह, अजीव समूह, हाथियों का झुण्ड, आम, जामुन, वणिक्, श्रेष्ठी, कोटपाल आदि अठारह श्रेणियों का समूह इत्यादि दृष्टान्तों के द्वारा प्रत्येक जाति के समूह को नियम से एकवचन के द्वारा स्वीकार करके कथन करना विशेष संग्रहनय है । कहा भी है - जो परस्पर अविरोध रूप से सब-के-सब को कहता है, वह सामान्य संग्रह नय है तथा जो एक जातिविशेष के ग्राहक अभिप्राय वाला है वह विशेष संग्रह नय है ।(सं. न. च. पृ. १३)

३१. प्रश्न : शुद्ध एवं अशुद्ध संग्रह नय किसे कहते हैं?
उत्तर : संग्रह नय की अपेक्षा ज्ञानावरणीय की वेदना जीव के होती है, यह कथन शुद्ध संग्रह नय की अपेक्षा है क्योंकि जीवों के और उनके साथ नोजीवों की एकता स्वीकार की गयी है ।
समीचीन रूप से अपनी जाति का विरोध नहीं करते हुए सभी का एक रूप से ग्रहण करना संग्रहनय है, जैसे सभी सत् हैं, इस प्रकार सर्व ही पदार्थों में सत्व की अपेक्षा समानता होने से शुद्ध सत् मात्र का ग्राहक यह शुद्ध संग्रह नय है तथा द्रव्य है, घट है इस प्रकार द्रव्यत्व और घटत्व रूप अवान्तर सामान्य की अपेक्षा सर्व ही जीव आदि द्रव्यों को ग्रहण करना तथा सुवर्ण का घट, रजत का घट, मिट्टी का घट आदि सर्व ही घट व्यक्तियों का संग्रह कर लेने से अशुद्ध संग्रह नय है । (सुख बो. त. वृ. ६१)

३२. प्रश्न : व्यवहार नय# किसे कहते हैं ?
उत्तर : संग्रह नय से संगृहीत पदार्थों का विधि पूर्वक अर्थात् आनुपूर्वी रूप से (विरोध रहित) विभाजन करना व्यवहार है । जो नय संग्रहनय के द्वारा अभेद रूप से गृहीत वस्तुओं का परमाणु पर्यन्त भेद करता है वह व्यवहार नय है । (का. अ. २७३)
जो संग्रह नय के द्वारा ग्रहण किये गये शुद्ध या अशुद्ध पदार्थ का भेद करता है, वह व्यवहार नय है । (न. च. २०९) वस्तु के प्रत्येक भेद के प्रति शब्द का निश्चय करना व्यवहार है । (ध. १/१२) एक अभेद वस्तु में जो धर्मों का भेद रूप उपचार करता है वह व्यवहार नय है । (न. च. २६२) जो पुद्गल परिणाम आत्मा का कर्म है वही पुण्य-पाप रूप द्वैत है, आत्मा पुद्गल परिणाम का कर्त्ता है, उसका ग्रहण करने वाला और छोड़ने वाला है, यह अशुद्ध द्रव्यों के निरूपण स्वरूप व्यवहार नय है । (प्र.सा.त. १८९)
.........
# व्यवहार नय योनिमती को स्त्री और मेहनवान को पुरुष कहता है किन्तु ऋजुसूत्रनय उन्हें विवाह होने पर ही स्त्री पुरुष कहता है, कुमारावस्था में नहीं ।

३३. प्रश्न : व्यवहार नय वस्तु में कहाँ तक विभाग करता है ?
उत्तर : संग्रह से गृहीत अर्थ को विधिपूर्वक भेद करते हुए इस नय की प्रवृत्ति वहाँ तक होती है जहाँ तक कि वस्तु में अन्य कोई विभाग करना संभव नहीं रहता । इस प्रकार उत्तरोत्तर हो रहा संग्रह और व्यवहार नय का प्रपंच ऋजुसूत्र नय से पहले-पहले और पर संग्रह से उत्तर-उत्तर अंशों की विवक्षा करने पर समझ लेना चाहिए क्योंकि जगत् की सब वस्तुएँ कथचित् सामान्य-विशेषात्मक हैम । (श्लो. ४/२४४-४५)

३४. प्रश्न : व्यवहार नय कितने प्रकार का होता है ?
उत्तर : व्यवहार नय दो प्रकार का है -
(१) सद्‍भूत व्यवहार नय ( २) असद्‍भूत व्यवहार नय । (आ.प. २२०)
सद्‍भूत व्यवहार एक विषयक. होता है और असद्‍भूत व्यवहार भिन्न वस्तु विषयक है । (न.च.श्रुत. २५५)
(१) शुद्धार्थ भेदक (२) अशुद्धार्थ भेदक । (न. च. वृ. २०९)
(१) सामान्य संग्रह भेदक (२) विशेष संग्रह भेदक । (आ. प. ५)
(१) एक पृथक्त्व व्यवहार नय (२) एकत्व व्यवहार नय । (पं. का. ४७)
व्यवहार नय परसंग्रह से उत्तरवर्ती होकर ऋजु्सूत्र नय से पहले वर्तन करता हुआ अनेक प्रकार का है । (श्लो. ४/२४४)

३५. प्रश्न : सद्भूत व्यवहार नय किसे कहते हैं ?
उत्तर : एक वस्तु को विषय करने वाला सद्‍भूत व्यवहार है । (आ.प.२२१)
गुण-गुणी में अथवा पर्याय व द्रव्य में कर्त्ता, कर्म, करण व सम्बन्ध आदि कारकों का कथंचित् सद्भाव होता है । उसे जानकर जो द्रव्यों में भेद करता है वह सद्‍भूत व्यवहार नय है । (न. च. २१९)
गुण-गुणी में, पर्याय-पर्यायी में, स्वभाव-स्वभावी में, कारक-कारकी में भेद करना सद्‍भूत व्यवहार नय है । (आ.प. २०९) (जैसे - उष्ण स्वभाव एवं अग्नि स्वभावी में भेद करना) । संज्ञा, संख्या, लक्षण और प्रयोजन के भेद से जो नय गुण-गुणी में भेद करता है । वह सद्‍भूत व्यवहार नय है । ( आ.प. २०६)

३६. प्रश्न : सद्भूत व्यवहार नय कितने प्रकार का होता है ?
उत्तर : सद्‍भूत व्यवहार दो प्रकार का होता है -
(१) अशुद्ध सद्‍भूत व्यवहारनय (२) शुद्ध सद्‍भूत व्यवहार नय । (आ. प. ८९)

३७. प्रश्न : अशुद्ध (उपचरित) सद्भूत व्यवहारनय किसे कहते हैं ?
उत्तर : अशुद्ध गुण व अशुद्ध गुणी में अथवा अशुद्ध पर्याय व अशुद्ध पर्यायी में भेद का कथन करना अशुद्ध सद्भूत व्यवहार नय है । (आ.प. ८३)
अशुद्ध सद्‍भूत व्यवहार से मतिज्ञानादि विभावगुणों का आधार होने के कारण अशुद्ध जीव है ।(नि.सा.ता. ९) छद्मस्थ जीव के अपूर्ण ज्ञान-दर्शन की अपेक्षा से अशुद्ध सद्भूत शब्द से वाच्य उपचरित सद्भूत व्यवहार है । (द्र.सं.टी. ६)

३८. प्रश्न : शुद्ध सद्भूत व्यवहार नय किसे कहते हैं ?
उत्तर : निरुपाधि गुण व गुणी (ज्ञान और जीव) तथा शुद्ध पर्याय पर्यायी (सिद्ध पर्याय और सिद्ध जीव) में भेद को विषय करने वाला शुद्ध सद्भूत व्यवहारनय है । (आ.प.८२) परमाणु पर्याय पुद्गल की शुद्ध पर्याय है जो पारिणामिक भाव स्वरूप है, वस्तु में होने वाली छह प्रकार की हानि-वृद्धि रूप है, अति सूक्ष्म है, अर्थ पर्यायात्मक है और सादि-सान्त होने पर भी पर-द्रव्य से निरपेक्ष होने के कारण शुद्ध सद्भूत व्यवहारनयात्मक है । (नि.सा.ता. २८)
यहाँ जीव का लक्षण कहते समय केवलज्ञान व केवलदर्शन के प्रति शुद्ध सद्भूत शब्द से वाच्य अनुपचरित सद्भूत व्यवहार है । (द्र.सं. ६ टी)

३९. प्रश्न : उपचरित असद्भूत व्यवहार नय से जीव का कथन किस प्रकार होता है ?
उत्तर : उपचरित असद्भूत व्यवहार नय से आत्मा घट, पट, रथ आदि का कर्त्ता है ।
(नि.सा.ता. १८) उपचीरत असद्भूत व्यवहार नय से यह आत्मा काष्ठ के आसन आदि पर बैठे हुए देवदत्त की भांति अथवा समवशरण में स्थित वीतराग सर्वज्ञ की भांति, विवक्षित किसी एक ग्राम या घर आदि में स्थित है । (प्र.सा.ता.परि.) उपचरित असद्भूत व्यवहार नय से सिद्ध जीव मोक्ष शिला पर तिष्ठते हैं । जीव इष्टानिष्ट पचेन्द्रियों के विषयों से उत्पन्न सुख-दुःख को भोगता है । बाह्य विषयों-पचेन्द्रिय के विषयों का त्याग कहना भी उपचरित असद्भूत व्यवहार नय है । (द्र.सं. ४५ टी)

४०. प्रश्न : अनुपचरित असद्भूत व्यवहार नय से जीव का कथन किस प्रकार होता है ?
उत्तर : (अनुपचरित असद्भूत) व्यवहार नय से यथासंभव द्रव्य प्राणों के द्वारा जीता है, जीवेगा और पहले जीता था, इसलिए आत्मा जीव कहलाता है । (पं.का.ता.२७) जीव के औदयिक आदि चार भाव (अनुपचरित असद्भूत व्यवहार नय से) कर्मकृत (पं.का.५८ ता.) अनुपचरित असद्भूत व्यवहार नय से द्विअणुक आदि स्कन्धों में संश्लेष सम्बन्ध रूप से स्थित परमाणु की भांति अथवा वीतराग सर्वज्ञ की भांति, यह आत्मा औदारिक आदि शरीरों में से किसी एक विवक्षित शरीर में स्थित है ।(प्र.सा.ता.परि.) अनुपचरित असद्भूत व्यवहार नय से यह जीव मूर्त्त है । (द्र.सं.७ टी.) अनुपचरित असद्भूत व्यवहार नय से जीव द्रव्यकर्म व नोकर्म से रहित है । द्रव्य कर्मों का दहन करने वाला है, देह से अभिन्न है । (प.प्र.टी. १/७, १, १४)

४१. प्रश्न : असद्भूत व्यवहार नय किसे कहते हैं?
उत्तर : भिन्न वस्तु को विषय करने वाला असद्भूत व्यवहार नय है । ( आ.प.२२२ पृ.) अन्य द्रव्य के अन्य गुण कहना असद्भूत व्यवहार नय है । वह तीन प्रकार का है - स्वजाति, विजाति और मिश्र ।
ये तीनों भी द्रव्य, गुण व पर्याय में परस्पर उपचार होने से तीन-तीन प्रकार के हो जाते हैं । (न.च.वृ.२२२-२३) मन, वचन, काय, इन्द्रिय, आनप्राण और आयु ये जो दश प्रकार के प्राण जीव के है, ऐसा असद्भूत व्यवहार नय कहता है । (न.च.वृ. ११२)
ज्ञेय को ज्ञान कहना (जैसे घटज्ञान), श्रद्धेय को दर्शन कहना (जैसे देव-गुरु-शास्त्र की श्रद्धा सम्यग्दर्शन है), आचरण करने योग्य को चारित्र कहते हैं । (जैसे - हिंसा आदि का त्याग चारित्र है) यह सब कथन असद्भूत व्यवहार जानना चाहिए । (न.च. ३२०) जिनेन्द्र भगवान को नमस्कार हो, ऐसा वचनात्मक द्रव्य नमस्कार भी असद्भूत व्यवहार नय से होता है । (पं. का. ता. १)
आत्मा द्रव्य कर्म को करता है, उनको भोगता है, ऐसा जो अशुद्ध द्रव्य का निरूपण उस रूप असद्भूत व्यवहार नय कहा जाता है । (प्र.सा.ता. २०२)

४२. प्रश्न : असद्भूत व्यवहार नय कितने प्रकार के होते हैं ?
उत्तर : असद्भूत व्यवहार नय दो प्रकार का है -
(१) उपचरित असद्भूत व्यवहार नय (२) अनुपचरित असद्भूत व्यवहार नय । (आ.प.२२६)
<b>उपचरित असद्भूत</b> - संश्लेष रहित वस्तुओं के सम्बन्ध को विषय करने वाला उपचरित असद्भूत व्यवहार नय है । जैसे देवदत्त का धन, ऐसा कहना । (आ. प. २२७)
असद्भूत व्यवहार ही उपचार है । उपचार का भी जो उपचार करता है वह उपचरित असद्भूत व्यवहार नय है । (सं. न. च. ४८)
<b>अनुपचरित असद्भूत</b> - संश्लेष सहित वस्तुओं के सम्बन्ध को विषय करने वाला अनुपचरित असद्भूत व्यवहारनय है, जैसे 'जीव का शरीर है' ऐसा कहना । (आ.प. २२८) जीव के औदयिक आदि चार भाव अनुपचरित असद्भूत व्यवहार नय से कर्मकृत हैं । (पं.का.ता. ५८)

४३. प्रश्न : ऋजुसूत्र नय किसे कहते हैं ?
उत्तर : जो सामान्य शक्ति की अपेक्षा वस्तु की वर्त्तमान पर्याय को सरल रूप से सूचित करता है, जानता है, वह ऋजुसूत्र नय है । (सुख बो.त.वृ. ६१) यह नय पहले और पीछे वाले तीनों कालों के विषयों को ग्रहण न करके वर्तमान काल के विषयभूत पदार्थों को ग्रहण करता है, क्योंकि अतीत के विनष्ट और अनागत के अनुत्पन्न होने से उनमें व्यवहार नहीं हो सकता है । (सर्वा. २४५) सरल सूत डाले जाने के समान ऋजुसूत्र नय एकसमयवर्ती वर्तमान पर्याय को विषय करता है । तीन काल के विषय का उल्लंघन करता है । क्योंकि अतीत और अनागत विनष्ट और अनुत्पन्न होने से व्यवहार के लिए उपयुक्त नहीं हैं । इस नय का विषय एक समय मात्र कहा गया है । जैसे बैठे हुए किसी प्राणी से पूछा, 'तू इस समय कहाँ से आ रहा है ।' वह (ऋजुसूत्र नय) मानता है कि कहीं से नहीं आ रहा है क्योंकि उस समय तात्कालिक क्रिया परिणाम का अभाव है अर्थात् उस समय गमन क्रिया नहीं हो रही है । जितने आकाशप्रदेशों में वह ठहरने में समर्थ है उतने ही आकाशप्रदेशों में उसका निवास है वा स्वात्मा में ही अपना निवास है अत: इस नय की अपेक्षा ग्राम निवास, गृह निवास आदि व्यवहार नहीं हो सकते हैं । (रा.वा. ७)
इसी प्रकार 'कौआ काला', 'पलाल का जलना', 'श्वेत वस्तु काली हो जाती है' आदि व्यवहार को ऋजुसूत्र नय नहीं मानता है । इनका विशेष विवरण तत्त्वार्थ वार्त्तिक से जानना चाहिए । (रा.वा. ७)

४४. प्रश्न : ऋजुसूत्र नय कितने प्रकार का होता है ?
उत्तर : ऋजुसूत्र नय दो प्रकार का होता है -
(१) शुद्ध ऋजुसूत्र नय (२) अशुद्ध ऋजुसूत्र नय । (धपु. ९/२४४)
अथवा - (१) सूक्ष्म ऋजुसूत्र नय (२) स्थूल ऋजुसूत्र नय । (आ. प. ७३)

४५. प्रश्न : शुद्ध एवं अशुद्ध ऋजुसूत्र नय किसे कहते हैं ?
उत्तर : अर्थ-पर्याय को विषय करने वाला शुद्ध ऋजुसूत्र नय है । वह प्रत्येक क्षण में परिणमन करने वाले समस्त पदार्थों को विषय करता हुआ अपने विषय से सादृश्य सामान्य व तद्भाव रूप सामान्य को दूर करने वाला है तथा जो अशुद्ध ऋजुसूत्र नय है, वह चक्षु इन्द्रिय की विषयभूत व्यंजन पर्यायों को विषय करने वाला है । (ध.९/२४४)

४६. प्रश्न : सूक्ष्म एवं स्थूल ऋजुसूत्र नय किसे कहते हैं ?
उत्तर : सूक्ष्म ऋजुसूत्र नय एक समय अवस्थायी पर्याय को विषय करता है और स्थूल ऋजुसूत्र नय की अपेक्षा मनुष्यादि पर्यायें स्व-स्व आयु प्रमाण काल पर्यन्त ठहरती हें । (आ.प. ७४ - ७५)

४७. प्रश्न : ऋजुसूत्र की अपेक्षा तो व्यवहार का लोप हो जायेगा ?
उत्तर : यह नय व्यवहार-लोप की चिंता नहीं करता । यहाँ तो उसका विषय बताया गया है ।व्यवहार तो पूर्वोक्त व्यवहार आदि नयों से ही सध जाता है अथवा व्यवहार एक नय के आधीन नहीं है ।(रा.वा. ७)

४८. प्रश्न : शब्द नय किसे कहते हैं?
उत्तर : जो अर्थज्ञान कराता है वह शब्द नय हे । जिस व्यक्ति ने शब्द उच्चारण किया है या संकेत ग्रहण किया है उस पुरुष के स्वाभिधेय (अर्थ) में प्रतीति कराने वाला वा अर्थ का बोध कराने वाला शब्द नय है । (रा.वा. ८)
लिंग, संख्या और साधन आदि के व्यभिचार की निवृत्ति करने वाला शब्द नय है । (सर्वा. २४६) । शब्द अर्थात् व्याकरण से प्रकृति-प्रत्यय आदि के द्वारा सिद्ध कर लिये गये शब्द का यथायोग्य प्रयोग करना शब्द नय है । (आ.प. २००) जो नय काल, कारक आदि के भेद से अर्थ के भेद को समझता है, वह शब्द प्रधान होने के कारण शब्द नय कहा जाता है । (श्लो. ४/२५५) जो भिन्न लिंग आदि वाले शब्दों की एक अर्थ में वृत्ति नहीं मानता वह शब्द नय है, जैसे पुरुष, स्त्री आदि ।
काल, कारक, लिंग, संख्या, साधन और उपग्रह आदि के भेदों से जो नय भिन्न अर्थ समझाता है वह नय शब्द प्रधान होने से शब्द नय कहा जाता है और इसके पूर्व जो व्यवहार नय कहा गया है वह तो काल आदि के भेद होने पर भी अभिन्न अर्थ को समझाने का अभिप्राय रखता है । (श्लो. ४/२५५)

४९. प्रश्न : लिंग व्यभिचार किसे कहते हैं?
उत्तर : स्त्रीलिङ्ग के साथ पुल्लिंग का प्रयोग करना, जैसे तारका स्वाति: (इसमें तारका स्त्रीलिंग के साथ स्वाति: पुल्लिंग) पुल्लिंग के साथ स्त्रीलिंग का प्रयोग । जैसे 'अवगमो विद्या' । स्त्रीलिंग में नपुंसकत्व का विधान जैसे 'वीणा आतोद्यं ' । नपुंसक लिंग के साथ स्त्रीलिंग का प्रयोग जैसे 'आयुध शक्ति:' । पुल्लिंग में नपुंसकत्व विधान जैसे - 'पटो वस्त्रं' इसमें पट शब्द पुल्लिंग है उसके स्थान में वस्त्र नपुंसकत्व आदेश हुआ है । नपुंसक लिंग में पुल्लिंग का प्रयोग 'द्रव्यं परशु:' इसमें द्रव्य नपुंसक है और
परशु पुल्लिंग का उसके स्थान में प्रयोग हुआ है । यह सब लिंग व्यभिचार है । (रा.वा. ९)

५०. प्रश्न : संख्या व्यभिचार किसे कहते हैं ?
उत्तर : एकवचन के स्थान में द्विवचन का प्रयोग करना जैसे 'नक्षत्रं पुनर्वसू’ । इसमें नक्षत्र एकवचन है उसके स्थान में 'पुनर्वस” द्विवचन का प्रयोग करना संख्या व्यभिचार है । एक वचन के स्थान पर बहुवचन का प्रयोग जैसे 'नक्षत्रं शतभिषज:' इसमें नक्षत्र एकवचन के स्थान में 'शतभिषज:' बहुवचन का प्रयोग है । द्विवचन के स्थान में एकवचन का प्रयोग 'गौदी ग्राम:' द्विवचन के स्थान में बहुवचन का प्रयोग जैसे 'पुनर्वसू पंचतारका:' इसमें पुनर्वसू द्विवचन के स्थान पर 'पंचतारका:' बहुवचन का प्रयोग है । इसी प्रकार बहुवचन के स्थान में एकवचन का प्रयोग जैसे ''आम्रा वनं'' । बहुवचन के स्थान में द्विवचन 'देवमनुष्याः' 'उभौ राशी' इत्यादि संख्या व्यभिचार है । (रा.वा. ९)

५१. प्रश्न : साधन व्यभिचार किसे कहते है ?
उत्तर : परिहास में मध्यम पुरुष के स्थान में उत्तम पुरुष और उत्तम पुरुष के स्थान में मध्यम पुरुष का प्रयोग करना, जैसे 'एहि मन्ये रथेन यास्यसि, नहि यास्यसि यातस्ते पिता' इसमें प्रकृत रूप यह है 'त्वं एहि', त्वं मन्यसे यत् अहं रथेन यास्यामि, त्वं नहि यास्यसि, ते पिता अग्रे यात: । यहाँ 'मन्यसे' के स्थान में मन्ये का तथा यास्यामि के स्थान में यास्यसि का प्रयोग हुआ है । यह साधन व्यभिचार है । (रा.वा.९)

५२. प्रश्न : काल व्यभिचार किसे कहते हैं ?
उत्तर : जिसने विश्व को देख लिया ऐसा विश्वदृश्वा पुत्र उत्पन्न होगा । इसमें भावी काल का, भविष्यकाल में विश्व को देखेगा इस शब्द का वर्तमान में प्रयोग किया है । इस प्रकार और भी कालव्यभिचार हैं । (रा.वा. ९)

५३. प्रश्न : उपग्रह व्यभिचार किसे कहते हैं ?
उत्तर : उपसर्ग (प्र, परा, अप्‌ आदि) के कारण धातुओं में परस्मैपद के स्थान पर आत्मनेपद का प्रयोग और आत्मनेपद के स्थान में परस्मैपद का प्रयोग करना । जैसे - 'स्था' धातु परस्मैपद है उसका तिष्ठति रूप बनता है उसमें सं वा प्र उपसर्ग लगा देने से आत्मनेपद हो जाता है जैसे सतिष्ठते, प्रतिष्ठते । 'रमते' आत्मनेपद का है 'वि' उपसर्ग से विरमति और उप से उपरमति आदि । ये सब उपग्रह व्यभिचार के दृष्टान्त है । (रा.वा.९)

५४. प्रश्न : कारक व्यभिचार किसे कहते हैं ?
उत्तर : वैयाकरण जन कर्त्ताकारक वाले 'करोति' और कर्मकारक वाले 'क्रियते' इन दोनों शब्दों में कारकभेद होने पर भी, इनका अभिन्न अर्थ मानते हैं, कारण कि देवदत्त कुछ करता है 'और' देवदत्त के द्वारा कुछ किया जाता है इन दोनों वाक्यों का एक अर्थ प्रतीत हो रहा है । परीक्षा करने पर इस प्रकार मानना ठीक नहीं है, क्योंकि ऐसा मानने पर तो 'देवदत्त चटाई को बनाता है' इस वाक्य में प्रयुक्त कर्त्ताकारक रूप देवदत्त और कर्म कारक रूप चटाई में भी अभेद का प्रसंग आता है । (श्लो. २५९)

५५. प्रश्न : ऐसा मानने पर व्याकरण शास्त्र का विरोध आयेगा ?
उत्तर : यह नय लोक और व्याकरण शास्त्र के विरोध की चिंता नहीं करता । यहाँ तो नय का विषय बताया जा रहा है, मित्रों की खुशामद नहीं की जारही है । (रा.वा. ९) यदि विरोध होता है तो होने दो, इससे हानि नहीं, क्योंकि यहाँ तत्व की मीमांसा की जा रही है । दवा कुछ पीड़ित पुरुष की इच्छा का अनुकरण करने वाली नहीं होती है । (सर्वा. २४६)

५६. प्रश्न : समभिरूढ़ नय:# किसे कहते है?
उत्तर : जो नाना अर्थों को छोड्कर प्रधानता से एक अर्थ में रूढ होता है वह समभिरूढ़ नय है । जैसे 'गो' शब्द के अनेक अर्थ पाये जाते हैं तो भी वह 'पशु' इस अर्थ में रूढ़ है ।
.........
#समभिरूढ्शब्दनय की अपेक्षा पशु, पक्षी, औरत, मर्द वगैरह सभी गो शब्द के वाच्य हो जाते हैं क्योंकि वे सभी चलते हैं । किन्तु समभिरूढ़ नय सिर्फ सास्नादिमान को ही गो कहता है ।

अथवा - अर्थ का ज्ञान कराने के लिए शब्दों का प्रयोग किया जाता है । ऐसी स्थिति में एक अर्थ का एक शब्द से ज्ञान हो जाता है, इसलिए पर्यायवाची शब्दों का प्रयोग करना निष्फल है । यदि शब्दों में भेद है तो अर्थभेद अवश्य होना चाहिए । इस प्रकार नाना अर्थों का समभिरोहण करने वाला होने से समभिरूढ़ नय कहलाता है । जैसे इन्द्र, शक्र और पुरन्दर ये तीन शब्द होने से इनके अर्थ भी तीन हैं । इन्द्र का अर्थ आज्ञा-ऐश्वर्यवान् है, शक्र का अर्थ समर्थ है और पुरन्दर का अर्थ नगर का दारण करने वाला है । अथवा - जो जहाँ अभिरूढ है वह वहाँ सम् अर्थात् प्राप्त होकर प्रमुखता से रूढ़ होने के कारण समभिरूढ़ नय कहलाता है । यथा - आप कहाँ रहते है ? अपने में, क्योंकि अन्य वस्तु की अन्य वस्तु में वृत्ति नहीं हो सकती । यदि अन्य की अन्य में वृत्ति होती है ऐसा माना जाय तो ज्ञानादिक की और रूपादिक की आकाश में वृत्ति होने लगे । (सर्वा. २४७)

५७. प्रश्न : यह नय पर्यायवाची शब्द क्यों नहीं मानता है ?
उत्तर : जब एक अर्थ का एक शब्द से ज्ञान हो जाता है तो पर्यायवाची शब्दों का प्रयोग निष्फल है । यदि शब्दों में भेद है तो अर्थभेद अवश्य होना चाहिए । (रा.वा. १०) इस नय में पर्यायवाची शब्द नहीं पाये जाते है क्योंकि यह नय प्रत्येक पद का भिन्न अर्थ स्वीकार करता है । दो शब्द एक अर्थ में रहते हैं, ऐसा मानना भी ठीक नहीं है क्योंकि भिन्न दो शब्दों का एक अर्थ में सद्भाव मानने में विरोध आता है । यदि कहा जाये कि उन दोनों शब्दों में समान शक्ति पाई जाती है, इसलिए वे एक अर्थ में रहते है, सो ऐसा कहना भी ठीक नहीं है, क्योंकि दो शब्दों में सर्वथा समान शक्ति मानने से वे वास्तव में दो न रहकर एक ही हो जायेंगे । इसलिए जब वाचक शब्दों में भेद पाया जाता है तो उनके वाच्यभूत अर्थ में भी भेद होना चाहिए । (ज.ध. १/२४०)

५८. प्रश्न : शब्द एवं समभिरूढ़ नय में क्या भेद है ?
उत्तर : जो विश्व को देख चुका है या जो सबको देख चुका है, इन शब्दों में पर्यायभेद होने पर भी शब्द नय इनके अर्थ को अभिन्न मानता है । भविता और भविष्यति इस प्रकार पर्याय भेद होने पर भी कालभेद न होने के कारण शब्द नय दोनों का एक अर्थ मानता है तथा किया जाता है, विधान किया जाता है, इन शब्दों का तथा इसी प्रकार पुष्य व तिष्य इन दोनों पुल्लिंग शब्दों का, तारका व उडुका इन दोनों स्त्रीलिङ्गी शब्दों का स्त्रीलिंगी अप व वार, इन दोनों का, 'नपुंसक लिंगी अभस्‌ और सलिल आदि शब्दों में पर्याय भेद होने पर भी शब्दों का वह एक ही अर्थ मानता है । वह केवल कारक आदि का भेद हो जाने से ही पर्यायवाची शब्दों में अर्थभेद मानता है परन्तु कारकादि का भेद न होने पर पर्यायवाची शब्द में अभिन्न अर्थ स्वीकार करता है किन्तु समभिरूढ़ नय तो पर्यायभेद होने पर भी उन शब्दों में अर्थभेद मानता है । (जैसे
कि इन्द्र, पुरन्दर व शक्र आदि पर्यायवाची शब्द उसी प्रकार भिन्नार्थ गोचर हैं) जैसे कि वाजि (घोड़ा) व वारण (हाथी) ये शब्द । (श्लो. ४/२६३-६४)
नैगम. संग्रह व्यवहार ऋजुअ शब्द समभिरूढ़ स्पंग्ल

भूत
भावी परसंग्रह अपरसंग्रह
वर्तमान अथवा
सम्भत
सामान्य विशेष
अथवा
?-?ा
शुद्ध अशुद्ध

शुद्ध ख
शव'
क्लश्ल
सूक्ष्म स्प्ल

?)??

फ्लव्यवहार
??-ा
शुद्ध ख
ग़ग्ल? क्यूग्ल -हम

उपचीरत असद्रू व्यवहार

स्वजाति उपचीरत व्यवहार

सत्य उपचीरत असद्भूत व्यवहार

असद्भूतव्यवहार अचाखअसद्भूत
'
स्वजातिअसद्श्त विजातिअसद्ग्ल स्वजाति-विजातिक्सद्ग्ल
व्यवहारनय
शव'
अनुपचारतअँसद्भूतव्यवहार

विजाति उपचीरत व्यवहार स्वजाति विजाति उपचीरत व्यवहार
अथवा
असत्यउपचीरत असद्रू उभय (सत्यासत्य) उपचीरत
व्यवहार असद्ग्लव्यवहारतत्त्वार्थमन्द्वा र ११३

नय
???
व्यवहार नय निश्चय नय
अथवा द्रव्यार्थिक नय पर्यायार्थिक नय
अथवा सुनय र्झय
अथवा कार्थनय अश्तार्थ नय
अथवा
????
अर्थनय शब्द नय ज्ञान नय
अथवा
।?-?-न्त्र-?-ल्प-ल्प-?-ा
द्रव्यार्थिक पर्यायार्थिक नैगम संग्रह व्यवहार ऋजुअ शब्द समभिरूढ़ एवंह
नय नय नय नय नय नय नय नय नय
अथवा
?-?-प्यू-प्यू-?-।
अन्वयनय व्यतिरेकनय पृथक्तनय अपृथक्तनय निश्चयनय व्यवहारनय
अथवा
न्यू-प्यू-प्यू-??
पृथक्लनय उपचारनय शुद्धनय द्रव्यार्थिक नय पर्यायार्थिक नय

अथवा
अर्थ पर्याय नैगम शुद्ध द्रव्य अर्थ पर्याय नैगम व्यवहार
व्यंजन पर्याय नैगम शुद्ध द्रव्य व्यंजन पर्याय नैगम ऋजुX
अर्थ व्यंजन पर्याय नैगम अशुद्ध द्रव्य अर्थ पर्याय नैगम शब्द
शुद्ध द्रव्य नैगम अशुद्ध द्रव्य व्यंजन पर्याय नैगम समभिरूढ
अशुद्ध द्रव्य नैगम संग्रह एवंभूत

५९. प्रश्न : एवंभूत नय किसे कहते हैं ?
उत्तर : जो वस्तु जिस पर्याय को प्राप्त हुई है उसी रूप से निश्चय करने वाले नय को एवंभूत नय कहते हैं । जिस शब्द का जो वाच्य है उस रूप क्रिया के परिणमन के समय ही उस शब्द का प्रयोग करना युक्त है, अन्य समयों में नहीं । जैसे जिस समय आज्ञा व ऐश्वर्यवान हो उस समय ही इन्द्र है, अभिषेक या पूजन करते समय नहीं । जब गमन करती है तभी गाय है, बैठी या सोती हुई नहीं । (सर्वा. २४८) एवंभूत नय की दृष्टि से ज्ञानक्रिया में परिणत आत्मा ही ज्ञान है और दर्शन क्रिया में परिणत आत्मा दर्शन है, जैसे उष्ण परिणत आत्मा ही अग्नि है । (रा.वा. ११)

६०. प्रश्न : समभिरूढ़ एवं एवंभूत नय में क्या अन्तर है ?
उत्तर : समभिरूढ नय सामर्थ्य धारण रूप क्रिया के होने पर अथवा नहीं होने पर भी देवों के राजा इन्द्र को 'शक्र’ कहने का तथा गमन क्रिया के होने पर अथवा नहीं होने पर भी अर्थात् बैठी या सोती अवस्था में भी पशु विशेष को गौ कहने का अभिप्राय रखता है, क्योंकि उस प्रकार रूढ़ि का सद्भाव पाया जाता है । किन्तु एवंभूत नय तो सामर्थ्य धारण रूप क्रिया से परिणत ही देवराज को शक्र और गमन क्रिया से परिणत ही पशु विशेष को 'गौ' कहने का अभिप्राय रखता है, अन्य अवस्थाओं में नहीं । (श्लो. ४/२६६)

६१. प्रश्न : नैगमादि नयों का क्रम किस कारण रखा गया है ?
उत्तर : ये नय उत्तरोत्तर सूक्ष्म विषयक तथा पूर्व-पूर्व हेतुक है अत: इनका निर्दिष्ट क्रम के अनुसार निर्देश किया है । ये नय पूर्व-पूर्व में विरुद्ध और महाविषय वाले हैं और उत्तरोत्तर अनुकूल एवं अल्प विषय वाले हैं । (रा.वा. १२)

६२. प्रश्न : कैसे जाना जाता है कि संग्रहादि आगे- आगे के नय-नैगमादि पूर्व-पूर्व के नयों से सूक्ष्म विषय वाले हैं ?
उत्तर : संग्रह नय सत्ता मात्र को जानता है और नैगम नय संकल्प द्वारा विद्यमान व अविद्यमान दोनों को जानता है इसलिए संग्रह नय की अपेक्षा नैगम का विषय अधिक है । व्यवहार नय संग्रह नय से जाने हुए पदार्थ को विशेष रूप से जानता है । संग्रह नय समस्त सत् सामान्य पदार्थ को जानता है । इसलिए संग्रह नय की अपेक्षा व्यवहार नय का विषय अधिक नहीं है ।
व्यवहार नय तीनों कालों के पदार्थों को जानता है और ऋजुसूत्र नय से केवल वर्त्तमान पदार्थों का ज्ञान होता है अत: व्यवहार नय का विषय ऋजुसूत्र नय से अधिक है ।
शब्द नय काल आदि के भेद से वर्तमान पर्याय को जानता है और ऋजुसूत्र में कालादि का भेद नहीं, इसलिए शब्द से ऋजुसूत्र नय का विषय अधिक है ।
समभिरूढ़ नय इन्द्र, शक्र आदि एकार्थवाची शब्दों को भी व्युत्पत्ति की अपेक्षा भिन्न-भिन्न रूप से जानता है । परन्तु शब्द नय में यह सूक्ष्मता नहीं होती अतएव समभिरूढ़ से शब्द नय का विषय अधिक है । समभिरूढ़ नय से जाने हुए पदार्थों में क्रिया के भेद से वस्तु में भेद मानना एवंभूत नय है । जैसे समभिरूढ़ नय की अपेक्षा पुरन्दर और शचीपति में भेद होने पर भी नगरों का नाश न करने के समय भी पुरन्दर शब्द इन्द्र के अर्थ में प्रयुक्त होता है परन्तु एवंभूत नय की अपेक्षा नगरों का नाश करते समय ही इन्द्र को पुरन्दर नाम से कहा जा सकता है अतएव एवंभूत नय से समभिरूढ़ नय का विषय अधिक है ।
एवंभूत नय का विषय सर्वत: स्तोक है क्योंकि इसके आगे वाचक शब्द में किसी अपेक्षा भी भेद किया जाना सम्भव नहीं है । (श्लो. ४/२७०-७२)

६३. प्रश्न : क्या ये नय भी सम्यग्दर्शन के कारण हैं ?
उत्तर : ये सब नय गौण मुख्य रूप से एक दूसरे की अपेक्षा करके ही सम्यग्दर्शन के हेतु है । जिस प्रकार पुरुष की अर्थक्रिया और साधनों के सामर्थ्यवश यथायोग्य निवेशित किये गये तन्तु आदिक पद आदिक संज्ञा को प्राप्त होते है और स्वतन्त्र रहने पर कार्यकारी नहीं होते उसी प्रकार ये नय समझने चाहिए ।(सर्वा. २४९)

६४. प्रश्न : तन्तु का दृष्टान्त विषम है, क्योंकि भिन्न -भिन्न तन्तु भी त्वचा की रक्षा करने आदि कार्यों में समर्थ है । लेकिन निरपेक्ष नय तो सम्यग्दर्शनादि उत्पन्न करने में
समर्थ नहीं हैं ?
उत्तर : ऐसा कहने वाला हमारे अभिहित अर्थ के अवबोध से अनभिज्ञ है अथवा हमारे अभिहित अर्थ को नहीं समझकर के ही दूसरे के द्वारा उपालम्भ देता है । यह कहा भी है कि निरपेक्ष तन्तु आदि में पटादि कार्य नहीं है तन्तु आदि कार्य है ? वह तन्तु आदि कार्य भी निरपेक्ष तन्तु आदि अवयवों में नहीं है अर्थात् तन्तु तन्तुसाध्य अर्थक्रिया भी अपने अंशुओं की अपेक्षा रखकर के ही करता है । इससे जैनमत की
सिद्धि होती है । अथवा -
शक्ति कीं अपेक्षा तन्तु आदि में पट कार्य है, ऐसा कहा जाता है तो निरपेक्ष बुद्धि अभिधान रूप नयों में भी कारणवशात् शक्ति की अपेक्षा सम्यग्दर्शन की उत्पत्ति की हेतु की सम्भावना का सद्भाव है ।इसलिए शक्ति रूप से अस्तित्व की अपेक्षा दृष्टान्त साम्य है, विषम नहीं । (रा.वा. १२)

६५. प्रश्न : जब द्रव्य में गुण भी होते हैं तो गुणार्थिक नय का कथन क्यों नहीं किया है ?
उत्तर : यह कोई दोष नहीं है, क्योंकि द्रव्य के सामान्य और विशेष ये दो स्वरूप है । सामान्य, उत्सर्ग, अन्वय और गुण ये एकार्थ शब्द है । विशेष, भेद और पर्याय ये पर्यायवाची शब्द हैं । सामान्य को विषय करने वाला द्रव्यार्थिक नय है और विशेष को विषय करने वाला पर्यायार्थिक नय है । दोनों से समुचित अयुत-सिद्ध रूप द्रव्य है । अत: गुण जब द्रव्य का ही सामान्य रूप है तब उसके लिए द्रुव्यार्थिक से पृथक्
गुणार्थिक नय की कोई आवश्यकता नहीं है, क्योंकि नय विकलादेशी है और समुदाय रूप सकलादेशी प्रमाण का विषय होता है । (श्लो. ४/२२०-२१)
६६. प्रश्न : कौन-कौन से नय पर्यायार्थिक हैं एवं कौन-कौन से द्रव्यार्थिक हैं ?
उत्तर : द्रव्यार्थिक नय तीन हैं नैगम, संग्रह और व्यवहार । पर्यायार्थिक नय चार प्रकार के हैं- ऋजुसूत्र, शब्द, समभिरूढ़ एवं एवंभूत । (श्लो. ४/२१५)

६७. प्रश्न : इन नयों में शब्द नय एवं अर्थ नय का विभाजन किस प्रकार करना चाहिए ?
उत्तर : इन सातों में से नैगम, संग्रह, व्यवहार एवं ऋजुसूत्र ये चार नय तो अर्थनय माने गये हैं और शेष तीन (शब्द, समभिरूढ़ और एवंभूत) वाचकशब्द द्वारा अर्थ को विषय करने वाले शब्द नय हैं । (श्लो. ४/२६९)
ऋजुसूत्र पर्यन्त अर्थात् नैगम, संग्रह, व्यवहार और ऋजुसूत्र ये अर्थनय हैं और शेष (शब्द, समभिरूढ़ और एवंभूत) शब्द (व्यंजन) नय हैं । (श्लो. ४/२६९)

६८. प्रश्न : इन नयों की सूक्ष्मता को किस उदाहरण से समझ सकते हैं ?
उत्तर : यहाँ नयों का अभिप्राय बतलाते हैं, वह इस प्रकार है -
किसी मनुष्य को पापी लोगों का समागम करते हुए देखकर नैगमनय से कहा जाता है कि यह पुरुष नारकी है (जब वह मनुष्य प्राणिवध करने का विचार कर सामग्री संग्रह करता है तब वह संग्रहनय से नारकी कहा जाता है) । व्यवहार नय का वचन इस प्रकार है - जब कोई मनुष्य हाथ में धनुष और बाण लेकर मृगों की खोज में भटकता फिरता है, तब वह नारकी कहलाता है । ऋजुसूत्र नय का वचन इस प्रकार है - जब आखेट स्थान पर बैठकर पापी, मृगों पर आघात करता है तब वह नारकी कहलाता है । शब्दनय का वचन इस प्रकार है जब जन्तु प्राणों से विमुक्त कर दिया जाता है, तभी वह आघात करने वाला हिंसा कर्म से संयुक्त मनुष्य नारकी कहा जाता है ।
समभिरूढ़ का वचन - जब मनुष्य नारक (गति व आयु) कर्म का बन्धक होकर नारक कर्म से संयुक्त हो जाये तभी वह नारकी कहा जाये ।
एवंभूत नय का वचन - जब वही मनुष्य नरक गति को पहुँच कर नरक के दुःख अनुभव करने लगता है,तभी वह नारक है । (ध. ७/२८-२९)

६९. प्रश्न : नयों के द्वारा वस्तु का निरूपण करने से क्या लाभ है ?
उत्तर : जो पुरुष द्रव्यार्थिक तथा पर्यायार्थिक और उनके भेद नैगम, संग्रह, व्यवहार, ऋजुसूत्र, शब्द, समभिरूढ़, एवंभूत नयों से तथा निश्चयनय और व्यवहार नय से वस्तु तत्व को जानकर वस्तु का व्यवहार करता है, उसे ठीक रूप से जानता है तथा कहता है वही रत्नत्रय को तथा स्वर्ग-मोक्ष को प्राप्त करता है । (का. अ २७८)

इस प्रकार तत्त्वार्थमंजूषा में प्रथम अध्याय पूर्ण हुआ । 


