सिंहासने समासीनो वीज्‍यमानप्रकीर्णक: । अर्द्धचक्री व्‍यराजिष्‍ट यथा षट्खण्‍डमण्डित: ॥1॥
	जिस पर चमर ढुर रहे हैं ऐसा सिंहासन पर बैठा हुआ अर्द्धचक्री-नारायण अनन्‍तवीर्य इस प्रकार सुशोभित हो रहा था मानो छह खण्‍डोंसे सुशोभित पूर्ण चक्रवर्ती ही हो ॥1॥

अथापराजितोप्‍यात्‍मयोग्‍यरत्‍नाद्यधीश्‍वर: । बलदेवपदं प्राप्‍य प्रत्‍यहं वृद्धिमातनोत् ॥2॥
	इसी प्रकार अपराजित भी अपने योग्‍य रत्‍न आदि का स्‍वामी हुआ था और बलभद्र का पद प्राप्‍तकर प्रतिदिन वृद्धि को प्राप्‍त होता रहता था ॥2॥

एवं भवान्‍तराबद्धविवृद्धस्‍नेहयोस्‍तयो: । काले गच्‍छत्‍यविच्छिन्‍नस्‍वच्‍छन्‍दसुखसारयो: ॥3॥
	जिनका स्‍नेह दूसरे भवोंसे सम्‍बद्ध होने के कारण निरन्‍तर बढ़ता रहता है और जो स्‍वच्‍छन्‍द रीति से अखण्‍ड श्रेष्‍ठ सुख का अनुभव करते हैं ऐसे उन दोनों भाइयों का काल क्रम से व्‍यतीत हो रहा था ॥3॥

विजयायां हलेशस्‍य बभूव सुमति: सुता । ज्‍योत्‍स्‍नेव प्रीणिताशेषा शुक्‍लपक्षेन्‍दुरेखयो: ॥4॥
	कि बलभद्र की विजया रानीसे सुमति नाम की पुत्री उत्‍पन्‍न हुई। वह शुक्‍लपक्ष के चन्‍द्रमा की रेखाओंसे उत्‍पन्‍न चांदनीके समान सबको प्रसन्‍न करती थी ॥4॥

सान्‍वहं कुर्वती वृर्द्धि स्‍वस्‍या: पित्रोरपि स्‍वयम् । गुणैराह्लादनै: प्रीर्ति व्‍यधात्‍कुबलयेप्सिताम् ॥5॥
	वह कन्‍या प्रतिदिन अपनी वृद्धि करती थी और आ‍ह्लादकारी गुणों के द्वारा माता-पिता के भी कुवलयेप्सित-पृथिवीमण्‍डलमें इष्‍ट अथवा कुमुदोंको इष्‍ट प्रेमको बढ़ाती थी ॥5॥

दानाद्दमवराख्‍याय चारणाय यथोचितम् । साश्‍चर्यपन्‍चकं प्राप तत्र दृष्‍ट्वा निजात्‍मजाम् ॥6॥
रूपेण केवलेनेयं भूषिता यौवनेन च । वरं प्रार्थयते बाला संश्रिता कालदेवताम् ॥7॥
	किसी एक दिन राजा अपराजितने दमवरनामक चारणऋद्धिधारी मुनि को आहार दान दे कर पन्‍चाश्‍चर्य प्राप्‍त किये । उसी समय उन्‍होंने अपनी पुत्री को देखा और विचार किया कि अब यह न केवल रूप से ही विभूषित है किन्‍तु यौवन से भी विभूषित हो गई है । इस समय यह कन्‍या कालदेवता का आश्रय पाकर वर की प्रार्थना कर रही है अर्थात् विवाहके योग्‍य हो गई है ॥6- 7॥

इति सन्चिन्‍त्‍य तौ श्रावितस्‍वयंवरघोषणौ । कृत्‍वा स्‍वयंवृते: शालां प्रवेश्‍यात्र वरोत्‍तमान् ॥8॥
	ऐसा विचार कर उन दोनों भाइयोंने स्‍वयंवर की घोषणा सबको सुनवाई और स्‍वयंशाला बनवा कर उसमें अच्‍छे – अच्‍छे मनुष्‍यों का प्रवेशा कराया ॥8॥	

सुतां च स्‍यन्‍दनारूढां सुप्रीतौ तस्‍थतुस्‍तदा । काचिद्विमानमारूह्य खागता सुरसुन्‍दरी ॥9॥
	 पुत्री को रथ पर बैठा कर स्‍वयंवरशालामें भेजा और आप दोनों भाई भी वहीं बैठ गये । कुछ समय बाद एक देवी विमान में बैठ कर आकाशमार्गसे आई और सुमति कन्‍यासे कहने लगी ॥9॥

अभिजानासि किं देवलोकेऽहं त्‍वं च कन्‍यके । वत्‍स्‍यावस्‍तत्र संज्ञानात्‍समभूत् स्थितिरावयो: ॥10॥
या प्रागवतरद्धात्रीं तामन्‍या बोधयत्विति । ब्रुवे नौ भवसम्‍बन्‍धं सन्निधाय मन: श्रृणु ॥11॥
	क्‍यों याद है हम दोनों कन्‍याएं स्‍वर्ग में रहा करती थीं । उस समय हम दोनोंके बीच यह प्रतिज्ञा हुई थी कि जो पृथिवी पर पहले अवतार लेगी उसे दूसरी कन्‍या समझावेगी । मैं दोनोंके भवों का सम्‍बन्‍ध कहती हूं सो तुम चित्‍त स्थिर कर सुनो ॥10-11॥

पुष्‍करद्वीपपूर्वार्द्धभरते नन्‍दने पुरे । नयविक्रमसम्‍पन्‍नो महीशोऽमितविक्रम: ॥12॥
एतस्‍यानन्‍दमत्‍याश्‍च धनानन्‍तश्रियौ सुते । भूत्‍वा वां सिद्धकूटस्‍थनन्‍दनाख्‍ययतीश्‍वरात् ॥13॥
श्रुत्‍वा धर्म व्रतै: सार्द्धमुपवासांश्‍च संविदा । समग्रहीष्‍टां नौ दृष्‍ट्वा कदाचित् त्रिपुराधिप: ॥14॥
मनोहरवनेऽगच्‍छत् सहवज्रांगद: खग: । कान्‍तया वज्रमालिन्‍या समासक्‍तमतिस्‍तदा ॥15॥
पुरीं प्रापय्य कान्‍तां स्‍वां सहसा पुनरागत: । गृ‍हीत्‍वाऽऽवां ब्रजन्‍नाशु निजाभिप्रायवेदिनीम् ॥16॥
आगतामन्‍तरे दृष्‍ट्वा दूरात्‍तां वज्रमालिनीम् । त्‍यक्‍त्‍वा वेणुवने भीत्‍या तस्‍या: स्‍वपुरमीयिवान् ॥17॥
	पुष्‍कर द्वीप सम्‍बन्‍धी भरतक्षेत्रके नन्‍दनपुर नामक नगर में वय और पराक्रम से सुशोभित एक अमितविक्रम नाम का राजा राज्‍य करता था । उसकी आनन्‍दमती नाम की रानीसे हम दोनों धनश्री तथा अनन्‍तश्री नाम की दो पुत्रियां उत्‍पन्‍न हुईं थीं । किसी एक दिन हम दोनोंने सिद्धकूटमें विराजमान नन्‍दन नाम के मुनिराजसे धर्म का सवरूप सुना, व्रत ग्रहण किये तथा सम्‍यग्‍ज्ञानके साथ – साथ अनेक उपवास किये । किसी दिन त्रिपुरनगर का स्‍वामी वज्रांगद विद्याधर अपनी वज्रमालिनी स्‍त्रीके साथ मनोहर नामक वन में जा रहा था कि वह हम दोनोंको देखकर आसक्‍त हो गया । इधर वह हम दोनों को पकडकर शीघ्र ही जाना चाहता था कि उधरसे उसका अभिप्राय जानने वाली वज्रमालिनी आ धमकी । उसे दूरसे ही आती देख वज्रांगद डर गया अत: वह हम दोनों को वंश – वन में छोड़कर अपने नगर की ओर चला गया ॥12–17॥

आवां संन्‍यस्‍य तत्रैव सौधर्मेन्‍द्रस्‍य शुद्धधी: । व्रतोपवासपुण्‍येन देवी नवभिकाभवम् ॥18॥
त्‍वं च देवी कुबेरस्‍य रत्‍याख्‍या समजायथा: । अन्‍योन्‍यमवगत्‍यैत्‍य नन्‍दीश्‍वरमहामहम् ॥19॥
अथ मन्‍दरपर्यन्‍तवने निर्जन्‍तुके स्थितम् । चारणं धृतिषेणाख्‍यं समाश्रित्‍य प्रणम्‍य तम् ॥20॥
आवामप्रश्‍नयावेदं कदा स्‍यान्‍मुक्तिरावयो: । इत्‍यथो मुनिरप्‍याह जन्‍मनीतश्‍वतुर्थके ॥21॥
अवश्‍यं युवयोर्मुक्तिरिति तस्‍मान्‍महामते । सुमते नाकिनां लोकात्‍वां बोधयितुमागता ॥22॥
	हम दोनोंने उसी वन में संन्‍यासमरण किया । जिससे शुद्ध बुद्धि को धारण करने वाली मैं तो व्रत और उपवासके पुण्‍य से सौधर्मेन्‍द्र की नवमिका नाम की देवी हुई और तू कुबेरकी रति नाम की देवी हुई । एक बार हम दोनों परस्‍पर मिलकर नन्‍दीश्‍वर द्वीप में महामह यज्ञ देखनेके लिए गई थीं वहाँसे लौटकर मेरूपर्वत के निकटवर्ती जन्‍तुरहित वन में विराजमान घृतिषेण नामक चारणमुनिराज के पास पहुँची थीं और उनसे हम दोनोंने यह प्रश्‍न किया था कि हे भगवन् ! हम दोनोंकी मुक्‍ति कब होगी ? हम लोगों का प्रश्‍न सुननेके बाद मुनिराजने उत्‍तर दिया था कि इस जन्‍ममें तुम दोनों की अवश्‍य ही मुक्‍ति होगी । हे बुद्धिमती सुमते ! मैं इस कारण ही तुम्‍हें समझाने के लिए स्‍वर्गलोकसे यहाँ आई हूँ ॥18–22॥

इत्‍यवोचत्‍तदाकर्ण्‍य सुमतिर्नाम सार्थकम् । कुर्वती पितृनिर्मुक्‍ता प्राव्राजीत्‍सुव्रतान्तिके ॥23॥
कन्‍यकाभि: शतै: सार्द्ध सप्‍तमि: सा महातपा: । त्‍यक्‍तप्राणानते कल्‍पे देवोऽभवदनूदिशे ॥24॥
	इस प्रकार उस देवीने कहा । उसे सुन कर सुमति अपना नाम सार्थक करती हुई पितासे छुट्टी पाकर सुव्रता नाम की आर्यिकाके पास सात सौ कन्‍याओं के साथ दीक्षित हो कर उसने बड़ा कठिन तप किया और आयु के अन्‍त में मर कर आनत नामक तेरहवें स्‍वर्गके अनुदिश विमान में देव हुई ॥23–24॥

आधिपत्‍यं त्रिखण्‍डस्‍य विधाय विविधै: सुखै: । प्राविशत्‍केशव: पापात् प्रान्‍ते रत्‍नप्रभां क्षितिम् ॥25॥
	इधर अनन्‍तवीर्य नारायण, अनेक प्रकार के सुखोंके साथ तीन खण्‍ड़ का राज्‍य करता रहा और अन्‍त में पापोदयसे रत्‍नप्रभा नाम की पहिली पृ‍थिवीमें गया ॥25॥

तच्‍छोकात्‍सीरपाणिश्‍च राज्‍यलक्ष्‍मीं प्रबुद्धघी: । प्रदायानन्‍तसेनाय यशोधरमुनीश्‍वरात् ॥26॥
आदाय संयमं प्राप्‍य तृतीयावगमं शमी । त्रिंशर्द्दिवससंन्‍यासादच्‍युताघीश्‍वरोऽभवत् ॥27॥
	उसके शोक से बलभद्र अपराजित, पहले तो बहुत दु:खी हुए फिर जब अनन्‍तसेन नामक पुत्र के लिए राज्‍य देकर यशोधर मुनिराजसे संयम धारण कर लिया । वे तीसरा अवधिज्ञान प्राप्‍तकर अत्‍यन्‍त शान्‍त हो गये और तीस दिन का संन्‍यास लेकर अच्‍युत स्‍वर्गके इन्‍द्र हुए ॥26–27॥

धरणेन्‍द्रात् पितुर्बुध्‍वा प्राप्‍तसम्‍यक्‍त्‍वरत्‍नक: । संख्‍यातवर्षै: प्रच्‍युत्‍य नरकाद् दुरितच्‍युते: ॥28॥
द्वीपेऽस्मिन्‍भारते खेचराद्रयुदक्श्रेणिविश्रुते । मेघवाहनविद्याधरेशो गगनवल्‍लभे ॥29॥
देव्‍यां तुग्‍मेघमालिन्‍यां मेघनाद: खगाधिप: । श्रेणीद्वयाधिपत्‍येन भोगांश्चिरमभुड़्क्‍त स: ॥30॥
	अपराजित और अनन्‍तवीय का जीव मरकर धरणेन्‍द्र हुआ था । उसने नरकमें जाकर अनन्‍तवीर्य  को समझाया जिससे प्रतिबुद्ध हो कर उसने सम्‍यग्‍दर्शन रूपी रत्‍न प्राप्‍त कर लिया । संख्‍यात वर्षकी आयु पूरी कर पाप का उदय कम होने के कारण वह वहाँसे च्‍युत हुआ और जम्‍बूद्वीप सम्‍बन्‍धी भरतक्षेत्र के विजयार्ध पर्वत की उत्‍तर श्रेणीमें प्रसिद्ध गगनवल्‍लभ नगर के राजा मेघवाहन विद्याधरकी मेघमालिनी नाम की रानीसे मेघनाद नाम का विद्याधर पुत्र हुआ । वह दोनों श्रेणियों का आधिपत्‍य पाकर चिरकाल तक भोगों को भोगता रहा ॥28-30॥

कदाचिन्‍मन्‍दरे विद्यां प्रज्ञप्तिं नन्‍दने वने । साधयन्‍मेघनादोऽयमच्‍युतेशेन बोधित: ॥31॥
	किसी समय यह मेघनाद मेरू पर्वत के नन्‍दन वन में प्रज्ञप्ति नाम की विद्या सिद्ध कर रहा था, वहाँ अपराजितके जीव अच्‍युतेन्‍द्रने उसे समझाया ॥31॥

लब्‍धबोधि: समाश्रित्‍य सुरामरगुरूं यमम् । सुगुप्तिसमिती: सम्‍ययादाय चिरमाचरन् ॥32॥
	जिससे उसे आत्‍मज्ञान हो गया । उसने सुरामरगुरू नामक मुनिराज के पास जाकर दीक्षा धारण कर ली तथा उत्‍तम गुप्तियों और समितियोंको लेकर चिर कालतक उनका आचरण करता रहा ॥32॥

अन्‍येद्युर्नन्‍दानाख्‍याद्रौ प्रतिमायोगमागमत् । अश्‍वग्रीवानुजो भ्रान्‍त्‍वा सुकण्‍ठाख्‍यो भवार्णवे ॥33॥
असुरत्‍वं समासाद्य दृष्‍ट्वैनं मुनिसत्‍तमम् । विधाय बहुधा क्रोधादुपसर्गानवारयन् ॥34॥
	किसी एक दिन य‍ही मुनिराज नन्‍दन नामक पर्वत पर प्रतिभा योग धारण कर विराजमान थे । अश्‍वग्रीव का छोटा भाई सुकण्‍ठ संसार रूपी समुद्रमें चिरकाल तक भ्रमणकर असुर अवस्‍था को प्राप्‍त हुआ था । वह वहाँसे निकला और इन श्रेष्‍ठ मुनिराजको देखकर क्रोधके वश अनेक प्रकार के उपसर्ग करता रहा ॥33-34॥

महायोगात्‍प्रतिज्ञातात् स्थिरं चालयितुं खल: । लज्‍जा‍तिरस्‍करिण्‍येव सोऽन्‍तर्धानमुपागत: ॥35॥
	परन्‍तु वह दुष्‍ट उन दृढ़प्रतिज्ञ मुनिराज को ग्रहण किये हुए व्रत से रंच मात्र भी विचलित करने में जब समर्थ नहीं हो सका तब लज्‍जारूपी परदा के द्वारा ही मानो अन्‍तर्धानको प्राप्‍त हो गया- छिप गया ॥35॥

मुनि: संन्‍यस्‍य कालान्‍ते सोऽच्‍युतेऽगात्‍प्रतीन्‍द्रताम् । इन्‍द्रेण सह सम्‍प्रीत्‍या सप्रवीचारभोगभाक् ॥36॥
	वे मुनिराज संन्‍यासमरणकर आयु के अन्‍त में अच्‍युतस्‍वर्गके प्रतीन्‍द्र हुए और इन्‍द्रके साथ उत्‍तम प्रीति रखकर प्रवीचार सुख का अनुभव करने लगे ॥36॥

प्राक्प्रच्‍युत्‍याच्‍युताधीशो द्वीपेऽस्मिन् प्राग्विदेहके । विषये मंगलावत्‍यां स्‍थानीये रत्‍नसन्‍चये ॥37॥
राज्ञ: क्षेमकराख्‍यस्‍य कृतपुण्‍योऽभवत्‍सुत: । श्रीमान् कनकचित्रायां भासो वा मेघविद्युतो: ॥38॥
आधानप्रीतिसुप्रीतिघृतिमोदप्रियोद्भव । प्रभृत्‍युक्‍तक्रियोपेतो धीमान् वज्रायुधाह्वय: ॥39॥
	अपराजित का जीव जो इन्‍द्र हुआ था वह पहले च्‍युत हुआ और इसी जम्‍बूद्वीप सम्‍बन्‍धी पूर्वविदेहक्षेत्रके रत्‍नसंचय नामक नगर में राजा क्षेमंकर की कनकचित्रा नाम की रानीसे मेघ की बिजलीसे प्रकाशके समान पुण्‍यात्‍मा श्रीमान् तथा बुद्धिमान् वज्रायुध नाम का पुत्र हुआ । जब यह उत्‍पन्‍न हुआ था तब आधान प्रीति सुप्रीति धृति-मोह प्रियोद्भव आदि क्रियाएं की गई थीं ॥37-39॥

तन्‍मातरीव तज्‍जन्‍मतोष: सर्वेष्‍वभूद् बहु: । भवेच्‍छचीशदिश्‍येव किं प्रकार्शोऽशुमालिन: ॥40॥
	उसके जन्‍मसे उसकी माताके ही समान सबकी बहुत भारी संतोष हुआ था सो ठीक ही है क्‍योंकि सूर्य का प्रकाश क्‍या केवल पूर्व दिशामें ही होता है ? भावार्थ – जिस प्रकार सूर्य पूर्व दिशासे उत्‍पन्‍न होता है परन्‍तु उसका प्रकाश सब दिशाओंमें फैल जाता है उसी प्रकार पुत्रकी उत्‍पत्ति यद्यपि रानी कनकचित्राके ही हुई थी परन्‍तु उससे हर्ष सभीको हुआ था ॥40॥

अवर्धिष्‍ट वपुस्‍तस्‍य सार्द्ध रूपादिसम्‍पदा ।  भूषितोऽनिमिषो वासौ भूषणै: सहजैर्गुणै: ॥41॥    
	रूप आदि सम्‍पदाके साथ उसका शरीर बढ़ने लगा और जिस प्रकार स्‍वाभाविक आभूषणोंसे देव सुशोभित होता है उसी प्रकार स्‍वाभाविक गुणों से वह सुशोभित होने लगा ॥41॥

जनानुराग: प्रागेव तर्स्मिस्‍तस्‍योदयादभूत् । सन्‍ध्‍याराग इवार्कस्‍य महाभ्‍युदयसूचन: ॥42॥
	जिस प्रकार सूर्य के महाभ्‍युदयको सूचित करनेवाली उषा की लालिमा सूर्योदयके पहले ही प्रकट हो जाती है उसी प्रकार उस पुत्र के महाभ्‍युदय को सूचित करनेवाला मनुष्‍यों का अनुराग उसके जन्‍म के पहले ही प्रकट हो गया था ॥42॥

विश्‍वाशा व्‍यानशे तस्‍य यशो विशदयद् भृशम् । काशप्रसवसंकाशमाश्‍वासितजनश्रुति ॥43॥
	सब लोगों के कानों को आश्‍वासन देनेवाला और काशके फूलके समान फैला हुआ उसका उज्‍जवल यश समस्‍त दिशाओंमें फैल गया था ॥43॥

राज्‍यलक्ष्‍म्‍या व्‍यभाल्‍लक्ष्‍मीमत्‍याचाप्‍यनवं वय: । असौ पक्षान्‍तरं कान्‍त्‍या ज्‍योत्‍स्रयावाप्‍य वा विधु: ॥44॥
	जिस प्रकार चन्‍द्रमा शुल्‍कपक्ष को पाकर कान्‍ति तथा चन्‍द्रिका से सुशोभित हो रहा है उसी प्रकार वह वज्रायुध भी नूतन – तरूण अवस्‍था पाकर राज्‍यलक्ष्‍मी तथा लक्ष्‍मी मती नामक स्‍त्री से सुशोभित हो रहा था ॥44॥

सुनुस्‍तयो: प्रतीन्‍द्रोऽभूत्‍सहस्रायुधनामभाक् । वासरादे: प्रतीच्‍यां वा धर्मदीप्ति: कनद्द्युति: ॥45॥
	जिस प्रकार प्रात:काल के समय पूर्व दिशासे देदीप्‍यमान सूर्य का उदय होता है उसी प्रकार उन दोनों – वज्रायुध और लक्ष्‍मीमतीके अनन्‍तवीर्य अथवा प्रतीन्‍द्रका जीव सहस्‍त्रायुध नामक पुत्र उत्‍पन्‍न हुआ ॥45॥

श्रीषेणायां सुतस्‍तस्‍य शान्‍तान्‍तकनकोऽजनि । एवं क्षेमंकर: पुत्रपौत्रादिपरिवारित: ॥46॥
अप्रतीपप्रतापोऽयं नतभूपकदम्‍बक: । कदाचिद्वीज्‍यमानोऽस्‍थाच्‍चामरै: सिंहविष्‍टरे ॥47॥
	सहस्‍त्रायुधके श्रीषेणा स्‍त्रीसे कनकशान्‍त नाम का पुत्र हुआ । इस प्रकार राजा क्षेमंकर पुत्र पौत्र आदि परिवारसे परिवृत होकर राज्‍य करते थे । किसी एक दिन वे सिंहासन पर विराजमान थे, उनपर चमर ढोले जा रहे थे ॥46–47॥

तदामरसदस्‍यासीदीशानस्‍तुतिगोचर: । वज्रायुधो महासम्‍यग्‍दर्शनाधिक्‍यत: कृती ॥48॥
	ठी‍क उसी समय देवोंकी सभा में ऐशान स्‍वर्गके इन्‍द्र ने वज्रायुध की इस प्रकार स्‍तुति की – इस समय वज्रायुध महासम्‍यग्‍दर्शन की अधिकतासे अत्‍यन्‍त पुण्‍यवान् है ॥48॥

देवो विचित्रचूलाख्‍यस्‍तत् स्‍तवं सोढुमक्षम: । अभिवज्रायुधं प्रापत्‍खलो ह्यन्‍यस्‍तवासह: ॥49॥
	विचित्रचूल नाम का देव इस स्‍तुति को नहीं सह सका अत: परीक्षा करने के लिए वज्रायुध की ओर चला सो ठीक ही है क्‍योंकि दुष्‍ट मनुष्‍य दूसरेकी स्‍तुतिको सहन नहीं कर सकता ॥49॥

दृष्‍ट्वा रूपपरावृत्‍या महीनाथं यथोचितम् । वादकण्‍डूययाऽवोचत्‍सौत्रान्तिकमते स्थित: ॥50॥
	उसने रूप बदल कर राजा के यथायोग्‍य दर्शन किये और शास्‍त्रार्थ करने की खुजलीसे सौत्रान्तिक मतका आश्रय ले इस प्रकार कहा ॥50॥

त्‍वं जीवादिपदार्थानां विद्वान् किल विचारणे । वद पर्यायिणो भिन्‍न: पर्याय: किं विपर्यय: ॥51॥ 
	हे राजन् ! आप जीव आदि पदार्थों के विचार करने में विद्वान हैं इसलिए कहिये कि पर्याय पर्यायी से भिन्‍न है कि अभिन्‍न ? ॥51॥

भिन्‍नश्‍चेच्‍छून्‍यताप्राप्तिस्‍तयोराधारहानित: । तथा चाव्‍यपदेशत्‍वान्‍नायं पक्षो घटामटेत् ॥52॥
	यदि पर्यायीसे भिन्‍न है तो शून्‍यता की प्राप्ति होती है क्‍योंकि दोनों का अलग – अलग कोई आधार नहीं है और यह पर्यायी है यह इसका पर्याय है इस प्रकार का व्‍यवहार भी नहीं बन सकता अत: यह पक्ष संगत नहीं बैठता ॥52॥

ऐकत्‍वसंगरेऽप्‍येतन्‍न युक्तिपदवीं व्रजेत् । अन्‍योन्‍यगोचरैकत्‍वनानात्‍वाद्यन्‍तसंकरात् ॥53॥
	यदि पर्यायी और पर्यायको एक माना जावे तो यह मानना भी युक्‍तिसंगत नहीं है क्‍योंकि परस्‍पर एकपना और अनेकपना दोनोंके मिलनेसे संकर दोष आता है ॥53॥

अस्ति चेद् द्रव्‍यमेकंते पर्याया: बहवो मता: । एकात्‍मकमपीत्‍येष संगरो भंगमाप्‍नुयात् ॥54॥
	'यदि द्रव्‍य एक है और पर्यायें बहुत हैं 'ऐसा आपका मत है तो 'दोनों एक स्‍वरूप भी हैं' इस प्रतिज्ञाका भंग हो जायेगा ॥54॥

नित्‍यत्‍वेऽपि तयो: पुण्‍यपापपाकात्‍मताच्‍युते: । तद्धेतुबन्‍धनाभावान्‍मोक्षाभावो न वार्यते ॥55॥
	यदि द्रव्‍य और पर्याय दोनों को नित्‍य मानेंगे तो फिर नित्‍य होने के कारण पुण्‍य पापरूप कर्मों का उदय नहीं हो सकेगा, कर्मों के उदयके बिना बन्‍धके कारण राग द्वेष आदि परिणाम नहीं हो सकेंगे, उनके अभावमें कर्मों का बन्‍ध नहीं हो सकेगा और जब बन्‍ध नहीं होगा तब मोक्ष के अभावको कौन रोक सकेगा ? ॥55॥

अगत्‍या क्षणिकत्‍वं चेत्‍तयोरभ्‍युपगभ्‍यते । तवाभ्‍युपगमत्‍याग: पक्षसिद्धिश्‍व में भवेत् ॥56॥
	यदि कुछ उपाय न देख पर्याय-पर्यायी को क्षणिक मानना स्‍वीकृत करते हैं तो आपके गृहीत पक्ष का त्‍याग और हमारे पक्ष की सिद्धि हो जावेगी ॥56॥

ततो भवन्‍मतं भद्र बौद्धकै: परिकल्पितम् । कल्‍पनामात्रमत्रस्‍थं मा कृथास्‍त्‍वं वृथा श्रमम् ॥57॥
	इसलिए हे भद्र ! आपका मत नीच बौद्धोंके द्वारा कल्पित है तथा कल्‍पना मात्र है इसमें आप व्‍यर्थ ही परिश्रम न करें ॥57॥

इत्‍याकर्ण्‍य तदोक्‍तं तद्बुधो वज्रायुधोऽभणत् । श्रृणु चित्‍तं निधायोच्‍चैर्माध्‍यस्‍थं प्राप्‍य सौगत ॥58॥
	इस प्रकार उसका कहा सुनकर विद्वान् वज्रायुध कहने लगा कि 'हे सौगत ! चित्‍त को ऊंचा रखकर तथा माध्‍यस्‍थ्‍य भाव को प्राप्‍त होकर सुन ॥58॥

जिनेन्‍द्रवदनेन्‍दूत्‍थस्‍याद्वादामृतपायिनाम् । स्‍वकर्मफलभोगादिव्‍यवहारविरोधिनम् ॥59॥
क्षणिकैकान्‍तदुर्वादमवलम्‍ब्‍य प्ररूपित: । त्‍वया दोषो न वाधायै कल्‍पते धर्मधर्मिणो: ॥60॥
संज्ञाप्रज्ञास्‍वचिह्नादिभेदैर्भिन्‍नत्‍वमेतयो: । एकत्‍वं चापृथक्‍त्‍वार्पणनयैकाबलम्‍बनात् ॥61॥
अपने द्वारा किया हुआ कर्म और उसके फल को भोगना आदि व्‍यवहार से विरोध रखने वाले क्षणिकैकान्‍तरूपी मिथ्‍यामतको लेकर तूने जो दोष बतलाया है वह जिनेन्‍द्र भगवान् के मुखरूपी चन्‍द्रमा से निकले हुए स्‍याद्वाद रूपी अमृत का पान करने वाले जैनियों को कुछ भी बाधा नहीं पहुँचा सकता । क्‍योंकि धर्म और धर्मीमें – गुण और गुणीमें संज्ञा-नाम तथा बुद्धि आदि चिह्नों का भेद होनेसे भिन्‍नता है और 'गुण गुणी कभी अलग नहीं हो सकते' इस एकत्‍व नयका अवलम्‍बन लेने से दोनों में अभिन्‍नता है- एकता है । भावार्थ- द्रव्‍यार्थिक नयकी अपेक्षा गुण और गुणी, अथवा पर्याय और पर्यायी में अभेद है – एकता है परन्‍तु व्‍यवहार नयकी अपेक्षा दोनों में भेद है। अनेकता है ॥59-61॥

कार्यकारणभावेन कालत्रितयवर्तिनाम् । स्‍क्‍न्‍धानामव्‍यवच्‍छेदसन्‍तानोऽभ्‍युपगम्‍यते ॥62॥
स्‍कन्‍धानां क्षणिकत्‍वेऽपि सद्भावात्‍कृतकर्मण: । युक्‍त: फलोपभोगादिरस्‍माकमिति ते गति: ॥63॥
एतेन परिहारेण भवत: पक्षरक्षणम् । वातारितरूबन्‍धेन रोधो वा मत्‍तदन्तिन: ॥64॥
भूत भविष्‍यत् वर्तमान रूप तीनों कालोंमें रहनेवाले स्‍कन्‍धोंमें परस्‍पर कारण-कार्य भाव रहता है अर्थात् भूत काल के स्‍कन्‍धोंसे वर्तमान काल के स्‍कन्‍धों की उत्‍पत्ति है इसलिए भूत काल के स्‍कन्‍ध कारण हुए और वर्तमान काल के स्‍कन्‍ध कार्य हुए । इसी प्रकार वर्तमान काल के स्‍कन्‍धों से भविष्‍यत् काल सम्‍बन्‍धी स्‍कन्‍धों की उत्‍पत्ति होती है अत: वर्तमान काल सम्‍बन्‍धी स्‍कन्‍ध कारण हुए और भविष्‍यत् कालसम्‍बन्‍धी स्‍कन्‍ध कार्य हुए । इस प्रकार कार्य कारण भाव होने से इनमें एक अखण्‍ड़	 सन्‍तान मानी जाती है । स्‍कन्‍धोंमें यद्यपि क्षणिकता है तो भी सन्‍तान की अपेक्षा किये हुए कर्म का सद्भाव रहता है । जब उसका सद्भाव रहता है तब उसके फल का उपभोग भी हमारे मतमें सिद्ध हो जाता है' । ऐसा यदि आपका मत है तो इस परिहारसे आपको अपने पक्ष की रक्षा करना एरण्‍डके वृक्ष से मत्‍त्‍हाथीके बांधनेके समान है । भावार्थ- जिस प्रकार एरण्‍डके वृक्ष से मत्‍त हाथी नहीं बांधा जा सकता उसी प्रकार इस परिहारसे आपके पक्ष की रक्षा नहीं हो सकती ॥62-64॥

सन्‍तानिभ्‍य: ससन्‍तान: पृथक् किंवाऽपृथग्‍मत: । पृथक्‍त्‍वे किं न पश्‍याम: सन्‍तानिभ्‍य: पृथक् न तत् ॥65॥ 
	हम पूछते है कि जो संतान स्‍कन्‍धोंसे उत्‍पन्‍न हुई है वह संतान संतानीसे भिन्‍न है या अभिन्‍न ? यदि भिन्‍न है तो हम उसे सन्‍तानीसे पृथक् क्‍यों नहीं देखते हैं ? चूंकि वह हमें पृथक् नहीं दिखाई देती है इसलिए संतानीसे भिन्‍न नहीं है ॥65॥

अथेष्‍टोऽव्‍यतिरेकेण सन्‍तानिभ्‍य: स्‍वकल्पित: । सन्‍तान: शून्‍यतां तस्‍य सुगतोऽपि न वारयेत् ॥66॥
प्रध्‍वंसान्‍नास्‍त्‍यतिक्रान्‍त: क्षणो भाव्‍यप्‍यनुद्भवात् । भवत्‍क्षणस्‍वरूपाप्तिव्‍याप्‍तो नाप्‍नोति सन्‍ततिम् ॥67॥
यदि कश्चिच्‍चतुर्थोऽस्ति सन्‍तानस्‍य तवास्‍तु स: । तत: सन्‍तानवादोऽयं भवव्‍यसनसन्‍तति: ॥68॥
यदि आप अपनी कल्पित संतान को संतानीसे अभिन्‍न मानने हैं तो फिर उसकी शून्‍यताको बुद्ध भी नहीं रोक सकते; क्‍योंकि संतानी क्षणिक है अत: उससे अभिन्‍न रहनेवाली संतान भी क्षणिक ही और जिससे क्षणिकवाद समाप्‍त हो जावेगा । इस प्रकार आपका यह सन्‍तानवाद संसार के दु:खों की सन्‍तति मालूम होती है ॥66-68॥

इति देवोऽप्‍यसौ तस्‍य वाग्‍वज्रेण विचूर्णितम् । वचो विचिन्‍त्‍य स्‍वं भग्नमान: कालादिलब्धित: ॥69॥
सद्य: सम्‍यक्‍त्‍वमादाय सम्‍पूज्‍य धरणीश्‍वरम् । निजागमनवृत्‍तान्‍तमभिधाय दिवं गत: ॥70॥
	इस प्रकार उस देवने जब विचार किया कि हमारे वचन वज्रायुधके वचनरूपी वज्र से खण्‍ड़-खण्‍ड़ हो गये हैं तब उसका समस्‍त मान दूर हो गया । उसी समय कालादि लब्धियोंकी अनुकूलता से उसे सम्‍यग्‍दर्शन प्राप्‍त हो गया । उसने राजा की पूजा की, अपने आने का वृत्‍तान्‍त कहा और फिर वह स्‍वर्ग चला गया ॥69- 70॥

अथ क्षेमंकर: पृथ्‍व्‍या: क्षेमं योगं च सन्‍दधत् । लब्‍धबोधिर्मतिज्ञानक्षयोपशमनावृत: ॥71॥
	अथानन्‍तर क्षेमंकर महाराज योग और क्षेम का समन्‍वय करते हुए चिरकाल तक पृथिवी का पालन करते रहे । तदनन्‍तर किसी दिन उन्‍होंने मतिज्ञानावरणके क्षयोपशमसे युक्‍त होकर आत्‍म-ज्ञान प्राप्‍त कर लिया ॥71॥

वज्रायुधकुमारस्‍य कृत्‍वा राज्‍याभिषेचनम् । प्राप्‍तलौकान्तिकस्‍तोत्र: परिनिष्‍क्रम्‍य गेहत: ॥72॥
	वज्रायुधकुमार का राज्‍याभिषेक किया, लौकान्तिक देवों के द्वारा स्‍तुति प्राप्‍त की और घरसे निकल कर दीक्षा धारण कर ली ॥72॥

अनावरणमस्‍थानमप्रमादमनुत्‍क्रमम् । असंगमकृताहारमनाहार्यमनेकधा ॥73॥
अकषायमनारम्‍भमनवद्यमखण्डितम् । अनारतश्रुताभ्‍यासं प्रकुर्वन् स तपश्चिरम् ॥74॥
निर्ममं निरहंकारं नि:शाटयं निर्जितेन्द्रियाम् । नि:क्रोधं निश्‍चलं चित्‍तं निर्वृत्‍त्‍यै निर्मलं व्‍यधात् ॥75॥
	उन्‍होंने निरन्‍तर शास्‍त्र का अभ्‍यास करते हुए चिरकाल तक अनेक प्रकार का तपश्‍चरण किया । वे तपश्‍चरण करते समय किसी प्रकार का आवरण नहीं रखते थे, किसी स्‍थान पर नियमित निवास नहीं करते थे, कभी प्रमाद नहीं करते थे, कभी शास्‍त्रविहित क्रम का उल्‍लंघन नहीं करते थे, कोई परिग्रह पास नहीं रखते थे, लम्‍बे-लम्‍बे उपवास रखकर आहार का त्‍याग कर देते थे, किसी प्रकार का आभूषण नहीं पहिनते थे, कभी कषाय नहीं करते थे, कोई प्रकार का आरम्‍भ नहीं रखते थे, कोई पाप नहीं करते थे, और गृ‍हीत प्रतिज्ञाओं को कभी खण्डित नहीं करते थे, उन्‍होंने निर्वाण प्राप्‍त करने के लिए अपना चित्‍त ममतारहित, अहंकाररहित, शठतारहित, जितेन्द्रिय, क्रोधरहित, चन्‍चलतारहित, और निर्मल बना लिया था ॥73- 75॥

क्रमात्‍कैवलमप्‍याप्‍य व्‍याहूतपुरूहूतकम् । गणान् द्वादश वाऽऽत्‍मीयान् वाग्विसर्गादतीतृपत् ॥76॥
	क्रम-क्रम से उन्‍होंने केवलज्ञान भी प्राप्‍त कर लिया, इन्‍द्र आदि देवता उनके ज्ञान-कल्‍याणके उत्‍सवमें आये और दिव्‍यध्‍वनिके द्वारा उन्‍होंने अपनी बारहों सभाओं को संतुष्‍ट कर दिया ॥76॥

वज्रायुधेऽथ भूनाथे सुपुण्‍यफलितां महीम् । पात्‍यागमन्‍मधुर्मासो मदनोन्‍माददीपन: ॥77॥
कोकिलानां कलालापो ध्‍वनिश्‍च मधुरोऽलिनाम् । अहरत्‍काममन्‍त्रो वा प्राणान् प्रोषितयोषिताम् ॥78॥
वनान्‍यपि मनोजाय त्रिजगर्द्विजिगीषवे । यस्मिन् पुष्‍पकरे स्‍वैरं ददु: सर्वस्‍वमात्‍मन: ॥71॥
	इधर राजा वज्रायुध उत्‍तम पुण्‍य से फली हुई पृथिवी का पालन करने लगे । धीरे-धीरे कामके उन्‍मादको बढ़ाने वाला चैत का महीना आया । कोयलों का मनोहर आलाप और भ्रमरों का मधुर शब्‍द कामदेव के मंत्रके समान विरहिणी स्त्रियों के प्राण हरण करने लगा । समस्‍त प्रकार के फूल उत्‍पन्‍न करने वाले उस चैत्रके महीने में फूलोंसे लदे हुए वन ऐसे जान पड़ते थे मानो त्रिजगद्विजयी कामदेव के लिए अपना सर्वस्‍व ही दे रहे हों ॥77- 79॥

तस्मिन् काले वने रन्‍तुं स्‍वदेवरमणे मतिम् । ज्ञात्‍वा सुदर्शनावक्‍त्राद्धारिण्‍याद्यात्‍मयोषिताम् ॥80॥
औत्‍सुक्‍यात्‍तद्वनं गत्‍वा सुदर्शनसरोवरे । जलक्रीडां स्‍वदेवीभि: प्रवर्तयति भूभुजि ॥81॥
	उस समय उसने सुदर्शना रानी के मुखसे तथा धार्रिणी आदि अपनी स्त्रियोंकी उत्‍सुकतासे यह जान लिया कि इस समय इनकी अपने देवरमण नामक वन में क्रीड़ा करने की इच्‍छा है इसलिए वह उस वन में जाकर सुदर्शन नामक सरोवरमें अपनी रानियोंके साथ जलक्रीड़ा करने लगा ॥80-81॥

अपिधाय सर: सद्य: कश्चिद्विद्याधर: खल: । शिलया नागपाशेन तमबघ्‍नान्‍नृपोऽप्‍यसौ ॥82॥
शिलां हस्‍ततलेनाहत्‍सा गता शतखण्‍डताम् । विद्याधरोऽपि दुष्‍टात्‍मा तदानीं प्रपलायित: ॥83॥
एष पूर्वभवे शत्रुर्विद्युद्दंष्‍ट्राभिधानक: । वज्रायुधोऽपि देवीभि: सह स्‍वपुरमागमत् ॥84॥
एवं सुखेन भूभर्त्‍तु: काले गच्‍छत्‍ययोदयात् । निधयो नव रत्‍नानि चतुर्दश तदाऽभवन् ॥85॥
	उसी समय किसी दुष्‍ट विद्याधरने आकर उस सरोवर को शीघ्र ही एक शिलासे ढ़क दिया और राजा को नागपाशसे बाँध लिया । राजा वज्रायुध ने भी अपने हाथ की हथेलीसे उस शिला पर ऐसा आघात किया कि उसके सौ टुकड़े हो गये । दुष्‍ट विद्याधर उसी समय भाग गया। यह विद्याधर और कोई नहीं था – पूर्वभव का शत्रु विद्युद्दंष्‍ट्र था। वज्रायुध अपनी रानियों के साथ अपने नगर में वापिस आ गया। इस प्रकार पुण्‍योदय से राजा का काल सुख से बीत रहा था। कुछ समय बाद नौ निधियाँ और चौदह रत्‍न प्रकट हुए ॥82-85॥

चक्रवर्तिश्रियं प्राप्‍य निविष्‍टं सिंहविष्‍टरे । कश्चिद्विद्याधरो भीत: शरणं तमुपागत: ॥86॥
	वह चक्रवर्ती की विभूति पाकर एक दिन सिंहासन पर बैठा हुआ था कि उस समय भयभीत हुआ एक विद्याधर उसकी शरण में आया ॥86॥

तस्‍यैवानुपदं काचिदुत्‍खातासिफला खगी । क्रोधानलशिखेवागात् द्योतयन्‍ती सभावनीम् ॥87॥
	उसके पीछे ही एक विद्याधरी हाथ में तलवार लिये क्रोधाग्नि की शिखा के समान सभाभूमि को प्रकाशित करती हुई आई ॥87॥

तस्‍याश्‍चानुपदं कश्चित्‍स्‍थविर: स गदांधर: । समागत्‍य महाराज दुरात्‍मैष खगाधम: ॥88॥
त्‍वं दुष्‍टनिग्रहे शिष्‍टपालने च निरन्‍तरम् । जागर्सि निग्रह: कार्यस्‍त्‍वयास्‍यान्‍यायकारिण: ॥89॥
	उस विद्याधरीके पीछे ही हाथमें गदा लिये एक वृद्ध विद्याधर आकर कहने लगा कि हे महाराज ! यह विद्याधर दुष्‍ट नीच है, आप दुष्‍ट मनुष्‍यों के निग्रह करने और सत्‍पुरूषोंके पालन करने में निरन्‍तर जागृत रहते हैं इ‍सलिए आपको इस अन्‍याय करनेवाले का निग्रह अवश्‍य करना चाहिये ॥88-89॥

कोऽसावन्‍याय इत्‍येतत् ज्ञातुमिच्‍छा तवास्ति चेत् । वदामि देव सम्‍यक् त्‍वं प्रणिधाय मन: श्रृणु ॥90॥
	इसने कौन-सा अन्‍याय किया है यदि आपको यह जानने की इच्‍छा है तो हे देव ! मैं कहता हूँ, आप चित्‍त को अच्‍छी तरह स्थिर कर सुनें ॥90॥

जम्‍बूद्वीपसुकच्‍छाख्‍यविषये खचराचले । श्रेण्‍यामुत्‍तरदिग्‍जायां शुक्रम्‍प्रभपुराधिप: ॥91॥
खगाधीडिन्‍द्रदत्‍ताख्‍य: प्रिया तस्‍य यशोधरा । तयोरहं सुतो वायुवेगो विद्याधरैर्मत: ॥92॥
	जम्‍बूद्वीप के सुकच्‍छ देशमें जो विजयार्ध पर्वत है उसकी उत्‍तरश्रेणीमें एक शुर्क्रप्रभ नाम का नगर है । वहाँ विद्याधरोंके राजा इन्‍द्रदत्‍त राज्‍य करते थे । उनकी रानी का नाम यशोधरा था । मैं उन दोनों का पुत्र हूँ, वायुवेग मेरा नाम है और सब विद्याधर मुझे मानते हैं ॥91- 92॥

तत्र किन्‍नरगीताख्‍यनगराधिपति: खग: । चित्रचूल: सुता तस्‍य सुकान्‍ता मे प्रियाऽभवत् ॥93॥
	उसी देशमें किन्‍नरगीत नाम का एक नगर है । उसके राजा का नाम चित्रचूल है । चित्रचूल की पुत्री सुकान्‍ता मेरी स्‍त्री है ॥93॥

सुता मम सुकान्‍तायाश्‍चैषा शान्तिमति: सती । विद्या: साधयितुं याता मुनिसागरपर्वतम् ॥94॥
	मेरे तथा सुकान्‍ताके यह शान्तिमती नाम की सती पुत्री उत्‍पन्‍न हुई है । यह विद्या सिद्ध करने के लिए मुनिसागर नामक पर्वत पर गई थी ॥94॥

विद्यासाधनविघ्‍नार्थ पापोऽयं समुपस्थित: । पुण्‍योदयात्‍तदैवास्‍या विद्या सिद्धिमुपागता ॥95॥
	उसी समय यह पापी इसकी विद्या सिद्ध करने में विघ्‍न करने के लिए उपस्थित हुआ था परन्‍तु पुण्‍यकर्म के उदय से इसकी विद्या सिद्ध हो गई ॥95॥

तद्भयात्‍त्‍वमयं पापकर्मकृत्‍समुपाश्रयत् । विद्यापूजां समादाय तदैवाहं समागमम् ॥96॥
अदृष्‍ट्वा मत्‍सुतां तत्र तन्‍मार्ग क्षिप्रमन्वित: । इत्‍यवादीत्‍स तत्‍सर्व श्रुत्‍वाऽवधिविलोचन: ॥97॥
जानाम्‍यहं महच्‍चास्‍य विद्याया विघ्‍नकारणम् । इति वज्रायुधो व्‍यक्‍तमेवं प्रोवाच तां कथाम् ॥98॥
	यह पापी विद्याके भय से ही आपके शरण आया है । मैं विद्या की पूजा की सामग्री ले कर 
उसी समय वहाँ आया था परन्‍तु वहाँ अपनी पुत्री को न देख शीघ्र ही उसी मार्गसे इनके पीछे आया हूँ । इस प्रकार उस वृद्ध विद्याधर ने कहा । यह सब सुनकर अवधिज्ञानरूपी नेत्र को धारण करनेवाले राजा वज्रायुध कहने लगे । कि ‘इसकी विद्यामें विघ्‍न होने का जो बड़ा भारी कारण है उसे मैं जानता हूं’ ऐसा कहकर वे स्‍पष्‍ट रूप से उसकी कथा कहने लगे ॥96- 98॥

अस्मिन्‍नैरावते ख्‍याते गान्‍धारविषये नृप: । विन्‍ध्‍यसेन: पतिर्विन्‍ध्‍यपुरस्‍य विलसन् गुणै: ॥99॥
सुलक्षणायां तस्‍याभूत्‍सूनुर्नलिनकेतुक: । तत्रैव धनमित्रस्‍य श्रीदत्‍तायां सुतो वणिक् ॥100॥
सुदत्‍तो नाम तस्‍यासीद्भार्या प्रीतिंकराह्वयात् । दृष्‍ट्वा नलिनकेतुस्‍तां कचिद्वनविहारिणीम् ॥101॥
मदनानलसन्‍तप्‍ततद्दाहं सोढुमक्षम: । न्‍यायवृर्त्ति समुल्‍लड़्ध्‍य बलादह्णत दुर्मति: ॥102॥
	उन्‍होंने कहा कि ‘इसी जम्‍बूद्वीप के ऐरावत क्षेत्र में एक गान्‍धार नाम का देश है उसके विन्‍ध्‍यपुर नगर में गुणों से सुशोभित राजा विन्‍ध्‍यसेन राज्‍य करता था । उसकी सुलक्षणा रानीसे नलिनकेतु नाम का पुत्र हुआ था । उसी नगर में एक धनमित्र नाम का वणिक् रहता था । उसकी श्रीदत्‍ता स्‍त्रीसे सुदत्‍त नाम का पुत्र हुआ था । सुदत्‍त की स्‍त्री का नाम प्रीतिंकरा था । एक दिन प्रीतिंकरा किसी वन में विहार कर रही थी । उसी समय राजपुत्र नलिनकेतु ने उसे देखा और देखते ही कामाग्निसे ऐसा संतप्‍त हुआ कि उसकी दाह सहन करने में असमर्थ हो गया । उस दुर्बुद्धि ने न्‍यायवृत्तिका उल्‍लंघन कर बलपूर्वक प्रीतिंकरा का हरण कर लिया ॥99-102॥

सुदत्‍तस्‍तेन निर्विण्‍ण: सुव्रताख्‍यजिनान्तिके । प्रव्रज्‍य सुचिरं घोरं तप: कृत्‍वाऽऽयुषोऽवधौ ॥103॥
संन्‍यस्‍येशानकल्‍पेऽभूदेकसागरजीवित: । तत्र भोगोंश्चिरं भुक्‍त्‍वा तत: प्रच्‍युत्‍य पुण्‍यभाक् ॥104॥
जम्‍बूद्वीपसुकच्‍छाख्‍यविजयार्द्धाचलोत्‍तर-। श्रेण्‍यां पुरेऽभवत्‍कान्‍चनाद्यन्‍ततिलकाह्वये ॥105॥
महेन्‍द्रविक्रमस्‍येष्‍टतनूजोऽजितसेनवाक् । अभवन्‍नीलवेगायां विद्याविक्रमदुर्गत: ॥106॥
	सुदत्‍त इस घटना से बहुत ही विरक्‍त हुआ । उसने सुव्रत नामक जिनेन्‍द्र के समीप दीक्षा ले ली और चिर काल तक घोर तपश्‍चरण कर आयु के अन्‍त में संन्‍यासमरण किया जिससे ऐशान स्‍वर्ग में एक सागर की आयु वाला देव हुआ । वह पुण्‍यात्‍मा चिरकाल तक भोग भोग कर वहाँ से च्‍युत हुआ और इसी जम्‍बूद्वीप सम्‍बन्‍धी सुकच्‍छ देशके विजयार्ध पर्वत की उत्‍तर श्रेणी पर कान्‍चनतिलक नामक नगर में राजा महेन्‍द्रविक्रम और नीलवेगा नाम की रानी के अ‍जितसेन नाम का प्‍यारा पुत्र हुआ । यह विद्या और पराक्रम से दुर्जेय है ॥103-106॥

इतो नलिनकेतुश्‍च वीक्ष्‍योल्‍कापातमात्‍मवान् । निर्विद्य प्राक्‍तनात्‍मीयं दुश्‍चरित्रं विनिन्‍दयन् ॥107॥
सीमंकरमुर्नि श्रित्‍वा दीक्षामादाय शुद्धधी: । क्रमात्‍कैवल्‍यमुत्‍पाद्य सम्‍प्रापत्क्षितिमष्‍टमीम् ॥108॥
	इधर नलिनकेतु को उल्‍कापात देखने से आत्‍मज्ञान हो गया । उसने विरक्‍त हो कर अपने पिछले दुश्‍चरित्र की निन्‍दा की, सीमंकर मुनिके पास जाकर दीक्षा ली, बुद्धि को निर्मल बनाया, क्रम क्रम से केवलज्ञान उत्‍पन्‍न किया और अन्‍त में अष्‍टम भूमि-मोक्ष स्‍थान प्राप्‍त कर लिया ॥107-108॥

प्रीतिंकरापि निर्वेगात्‍संश्रिता सुव्रतान्तिकम् । गृहसंगपरित्‍यागात्‍कृत्‍वा चान्‍द्रायणं परम् ॥109॥
प्रान्‍ते संन्‍यस्‍य सा प्रायात्‍कल्‍पमीशाननामकम् । तत्र स्‍वायु: स्थिर्ति नीत्‍वा दिव्‍यैर्भोगैस्‍ततश्‍च्‍युता ॥110॥
तवाजनि तनूजेयमयं विद्याविघातकृत् । तत्‍सम्‍बन्‍धादिति प्रोक्‍तं सर्वमाकर्ण्‍य भूभुजा ॥111॥
निर्विद्य संसृते: शान्तिमती क्षेमंकराह्णयात् । तीर्थेशाद्धर्ममासाद्य सद्य: प्राप्‍य सुलक्षणाम् ॥112॥
गणिर्नी संयमं श्रित्‍वा संन्‍यस्‍येशानसंज्ञके । नाके निलिम्‍पो भूत्‍वा स्‍वकायपूजार्थमागमत् ॥113॥
तदानीमेव कैवल्‍यं प्रापत् पवनवेगवाक् । सहैवाजितसेनेन कृत्‍वा पूजां तयोरयात् ॥114॥
       प्रीतिंकरा भी विरक्‍त होकर सुव्रता आर्थिकाके पास गई और घर तथा परिग्रह का त्‍याग कर चान्‍द्रायण नामक श्रेष्‍ठ तप करने लगी । अन्‍त में संन्‍यासमरण कर ऐशान स्‍वर्ग में देवी हुई । वहाँ दिव्‍य भोगों के द्वारा अपनी आयु पूरी कर वहाँ से च्‍युत हुई और अब तुम्‍हारी पुत्री हुई है । पूर्व पर्याय के सम्‍बन्‍ध से ही इस विद्याधर ने इसकी विद्यामें विघ्र किया था’ । इस प्रकार राजा वज्रायुधके द्वारा कही हुई सब बात सुनकर शान्तिमती संसार से विरक्‍त हो गई । उसने क्षेमंकर नामक तीर्थंकरसे धर्म श्रवण किया और शीघ्र ही सुलक्षणा नाम की आर्यिकाके पास जा कर संयम धारण कर लिया । अन्‍त में संन्‍यास मरण कर वह ऐशान स्‍वर्ग में देव हुई । वह अपने शरीर की पूजा के लिए आई थी उसी समय पवनवेग और अजितसेन मुनि को केवलज्ञान प्राप्‍त हुआ सो उनकी पूजा कर वह अपने स्‍थान पर चली गई ॥109–114॥

तथा चक्रधरे राज्‍यलक्ष्‍म्‍यालिन्गितविग्रहे । दशांगभोगसाद्भूते पाति षट्खण्‍डमण्‍डलम् ॥115॥
	इस प्रकार जिनका शरीर राज्‍यलक्ष्‍मी से आलिंगित हो रहा है ऐसे चक्रवर्ती वज्रायुध दश प्रकार के भोगों के आधीन होकर जब छहो खण्‍ड़ पृथिवी का पालन करते थे ॥115॥

विद्याधराद्रयपाग्‍भागे शिवमन्दिरभूपति: । मेघवाहननामास्‍य विमलाख्‍या प्रिया तयो: ॥116॥
सुता कनकमालेति कल्‍याणविधिपूर्वकम् । जाता कनकशान्‍ते: सा झषकेतु सुखावहा ॥117॥
	तब विजयार्थ पर्वत की दक्षिण श्रेणीके शिवमन्‍दिर नगर में राजा मेघवाहन राज्‍य करते थे उनकी स्‍त्री का नाम विमला था । उन दोनोंके कनकमाला नाम की पुत्री हुई थी । उसके जन्‍मकालमें अनेक उत्‍सव मनाये गये थे । तरूणी होने पर वह राजा कनकशान्ति को कामसुख प्रदान करने वाली हुई थी अर्थात् उसके साथ विवाही गई थी ॥116–117॥

तथा वस्‍त्‍वोकसाराख्‍यपुराधीशखगेशिन: । सुता समुद्रसेनस्‍य जयसेनोदरोदिता ॥118॥
प्रिया वसन्‍तसेनाऽपि बभूवास्‍य कनीयसी । ताभ्‍यां निर्वृतिमापासौ दृष्टिचर्याद्वयेन वा ॥119॥
	इसके सिवाय वस्‍त्‍वोकसार नगर के स्‍वामी समुद्रसेन विद्याधरकी जयसेना रानी के उदरसे उत्‍पन्‍न हुई वसन्‍तसेना भी कनकशान्ति की छोटी स्‍त्री थी । जिसप्रकार दृष्टि और चर्या – सम्‍यग्‍दर्शन और सम्‍यक्चारित्रसे निर्वृति – निर्वाण – मोक्ष प्राप्‍त होता है उसी प्रकार उन दोनों स्त्रियों से राजा कनकशान्ति निर्वृति – सुख – प्राप्‍त कर रहा था ॥118–119॥

कोकिलाप्रथमालापैराहूत इव कौतुकात् । अयाद्वनविहाराय कदाचित्‍स सहप्रिय: ॥120॥
	किसी समय राजा कनकशान्ति कोयलोंके प्रथम आलापसे बुलाये हुए के समान कौतुक वश अपनी स्त्रियों के साथ वनविहारके लिए गया था ॥120॥

कन्‍दमूलफलान्‍वेषी निर्धि वा सुकृतोदयात् । कुमारो मुनिमद्राक्षीद्विपिने विमलप्रभम् ॥121॥
	जिस प्रकार कन्‍दमूल फल ढूंढनेवाले को पुण्‍योदय से खजाना मिल जाए उसी प्रकार उस कुमार को वन में विमलप्रभ नाम के मुनिराज दीख पड़े ॥121॥

तं त्रि: परीत्‍य वन्दित्‍वा ततस्‍तत्‍वं प्रबुद्धवान् । मनोरज: समुद्धूय शुर्द्धि बुद्धेरूपासदत् ॥122॥
	उसने उनकी तीन प्रदक्षिणाएं दीं, वन्‍दना की, उनसे तत्‍त्‍वज्ञान प्राप्‍त किया और अपने मन की धूलि उड़ाकर बुद्धि को शुद्ध किया ॥122॥

तदानीमेव तं दीक्षालक्ष्‍मीश्‍च स्‍ववशं व्‍यधात् । शम्‍फलीव बसन्‍तश्रीरजायत तप:श्रिय: ॥123॥
	उसी समय दीक्षा – लक्ष्‍मी ने उसे अपने वश कर लिया अर्थात् उसने दीक्षा धारण कर ली इसलिए कहना पड़ता है कि बसन्‍तलक्ष्‍मी मानो तपोलक्ष्‍मी की दूती ही थी । भावार्थ – जिसप्रकार दूती, पुरूष स्‍त्री के साथ समागम करा देती है उसी प्रकार वसन्‍तलक्ष्‍मी ने राजा कनकशान्ति का तपोलक्ष्‍मी के साथ समागम करा दिया था ॥123॥

दैव्‍यौ विमलमत्‍याख्‍यगणिर्नी ते समाश्रिते । अदीक्षेतां सहैतेन युक्‍तं तत्‍कुलयोषिताम् ॥124॥
	इसीके साथ इसकी दोनों स्त्रियोंने भी विमलमती आर्यिकाके पास जाकर दीक्षा धारण कर ली सो ठीक ही है क्‍योंकि कुलीन स्त्रियों को ऐसा करना उचित ही है ॥124॥

सिद्धाचले कदाचित्‍तं प्रतिमायोधारिणम् । खगो वसन्‍तसेनाया बद्धवैरेण मैथुन: ॥125॥
विलोक्‍य चित्रचूलाख्‍य: कोपारूणितवीक्षण: । प्रारिप्‍सुरूपसर्गाय तर्जित: खेचरेश्‍वरै: ॥126॥
	किसी समय कनकशान्ति मुनिराज सिद्धाचल पर प्रतिमायोगसे विराजमान थे वहीं पर उनकी स्‍त्री वसन्‍तसेना का भाई चित्रचूल नाम का विद्याधर आया। पूर्वजन्‍म के बंधे हुए बैरके कारण उसकी आँखे क्रोधसे लाल हो गई । वह उपसर्ग प्रारम्‍भ करना ही चाहता था कि विद्याधरोंके अधिपति ने ललकार कर उसे भगा दिया ॥125-126॥

अन्‍यदा रत्‍नसेनाख्‍यो नृपो रत्‍नपुराधिप: । दत्‍त्‍वाऽऽप पन्‍चकाश्‍चर्य भिक्षां कनकशान्‍तये ॥127॥
	किसी एक दिन रत्‍नपुरके राजा रत्‍नसेन ने मुनिराज कनकशान्तिके लिए आहार देकर पन्‍चाश्‍चर्य प्राप्‍त किये ॥127॥

चित्रचूल: पुनश्‍चास्‍य प्रतिमायोगधारिण: । वने सुरनिपाताख्‍ये विघातं कर्तुमुद्यत: ॥128॥
	किसी दूसरे दिन वही मुनिराज सुरनिपात नाम के वन में प्रतिमायोग धारणकर विराजमान थे । वह चित्रचूल नाम का विद्याधर फिरसे उपसर्ग करने के लिए तत्‍पर हुआ ॥128॥

तस्मिन् कोपं परित्‍यज्‍य घातिधाता यतीश्‍वर: । केवलावगमं प्रापत्‍क्‍काऽपि कोपो न धीमताम् ॥129॥
	परन्‍तु उन मुनिराज ने उस पर रंगमात्र भी क्रोध नहीं किया बल्कि घातिया कर्मों का नाशकर केवलज्ञान प्राप्‍त कर लिया सो ठीक ही है क्‍योंकि बुद्धिमानों को किसी पर क्रोध करना उचित नहीं है ॥129॥ 

देवागमनमालोक्‍य भीत्‍वा स खगपापक: । तमेव शरणं यातो नीचायां वृत्तिरीदृशी ॥130॥
	केवलज्ञान का उत्‍सव मनानेके लिए देवों का आगमन हुआ । उसे देख वह पापी विद्याधर डरकर उन्‍हीं केवली भगवान् की शरणमें पहुंचा सो ठीक ही है क्‍योंकि नीच मनुष्‍यों की प्रवृत्ति ऐसी ही होती है ॥130॥

अथ वज्रायुधाधीशो नप्‍तृकैवल्‍यदर्शनात् । लब्‍धबोधि: स‍हस्‍त्रायुधाय राज्‍यं प्रदाय तत् ॥131॥
दीक्षां क्षेमंकराख्‍यानतीर्थकर्तुरूपान्‍तग: । प्राप्‍य सिद्धिगिरौ वर्षप्रतिमायोगमास्थित: ॥132॥
	अथानन्‍तर नातीके केवलज्ञान का उत्‍सव देखने से वज्रायुध महाराज को भी आत्‍मज्ञान हो गया जिससे उन्‍होंने सहस्‍त्रायुधके लिए राज्‍य दे दिया और क्षेमंकर तीर्थकरके पास पहुँचकर दीक्षा धारण कर ली । दीक्षा लेने के बाद ही उन्‍होंने सिद्धिगिरि नामक पर्वत पर एक वर्ष के लिए प्रतिमायोग धारण कर लिया ॥131-132॥

तस्‍य पादौ समालम्‍ब्‍य बाल्‍मीकं बह्ववर्तत । वर्द्धयन्ति महात्‍मान: पादलग्‍नानपि द्विष: ॥133॥
	उनके चरणों का आश्रय पाकर बहुतसे बमीठे तैयार हो गये सो ठीक ही है क्‍योंकि महापुरूष चरणोंमें लगे शत्रुओं को भी बढ़ाते हैं ॥133॥

व्रतिनं तं व्रतत्‍योऽपि मादर्व वा समीप्‍सव: । गाढं रूढा: समासेदुराकण्‍ठमभितस्‍तनुम् ॥134॥
	उनके शरीर के चारों ओर सघन रूप से जमी हुई लताएं भी मानो उनके परिणामों की कोमलता प्राप्‍त करने के लिए ही उन मुनिराज के पास तक जा पहुँची थीं ॥134॥

अश्‍वग्रीवसुतौ रत्‍नकण्‍ठरत्‍नायुधाभिधौ । भ्रान्‍त्‍वा जन्‍मन्‍यतिबलमहाबलसमाख्‍यया ॥135॥
भूत्‍वाऽसुरौ तमभ्‍येत्‍य तद्विघातं चिकीर्षुकौ । रम्‍भातिलोत्‍तमे दृष्‍ट्वा तर्जयित्‍वाऽतिभ‍क्तित: ॥136॥
गन्‍धादिभिर्यतिं दिव्‍यैरभ्‍यर्च्‍य दिवमीयतु: । क्‍क वा ते क्‍काऽसुरौ पुण्‍ये सति किं न घटामटेत् ॥137॥
	अश्‍वग्रीवके रत्‍नकण्‍ठ और रत्‍नायुध नाम के जो दो पुत्र थे वे चिरकाल तक संसार में भ्रमण कर अतिबल और महाबल नाम के असुर हुए । वे दोनों ही असुर उन मुनिराज का विघात करने की इच्छा से उनके सम्‍मुख गये परन्‍तु रम्‍भा और तिलोत्‍तमा नाम की देवियों ने देख लिया अत: डांटकर भगा दिया तथा दिव्‍य गन्‍ध आदिके द्वारा बड़ी भक्ति से उनकी पूजा की । पूजा के बाद वे देवियां स्‍वर्ग चली गई । देखो कहाँ दो स्त्रियाँ और कहाँ दो असुर फिर भी उन स्त्रियों ने असुरों को भगा दिया सो ठीक है क्‍योंकि पुण्‍य के रहते हुए कौन सा कार्य सिद्ध नहीं हो सकता ? ॥135-137॥

किन्चित्‍कारणमुद्दिश्‍य वज्रायुधसुतोऽपि तत् । राज्‍यं शतबलिन्‍युच्‍चैर्निधाय निहतस्‍पृह: ॥138॥
संयमं सम्‍यगादाय मुनीम्‍द्रात् पिहिताश्रवात् । योगावसाने स प्रापद्वज्रायुधमुनीश्‍वरम् ॥139॥
	इधर वज्रायुधके पुत्र सहस्‍त्रायुध को भी किसी कारण से वैराग्‍य हो गया, उन्‍होंने अपना राज्‍य शतबलीके लिए दे दिया, सब प्रकार की इच्‍छाएं छोड़ दीं और पिहितास्‍त्रव नाम के मुनिराजसे उत्‍तम संयम प्राप्‍त कर लिया । जब एक वर्ष का योग समाप्‍त हुआ तब वे अपने पिता – वज्रायुध मुनिराज के समीप जा पहुँचे ॥138-139॥

तावुभौ सुचिरं कृत्‍वा प्रव्रज्‍यां सह दु:स्‍सहाम् । बैभारपर्वतस्‍याग्रे विग्रहेऽप्‍यकृताग्रहौ ॥140॥
ऊर्ध्‍वग्रैवेयकस्‍याधोऽभूतां सौमनसाह्वये । एकान्‍नत्रिंशदब्‍ध्‍यायुषौ विमाने महर्द्धिकौ ॥141॥
	पिता पुत्र दोनोंने चिरकाल तक दु:सह तपस्‍या की, अन्‍त में वे वैभार पर्वत के अग्रभागपर पहुँचे । वहाँ उन्‍होंने शरीर में भी अपना आग्रह छोड़ दिया अर्थात् शरीरसे स्‍नेहरहित हो कर संन्‍यासमरण किया और ऊर्ध्‍वग्रैवेयक के नीचेके सौमनस नामक विमान में बड़ी ऋद्धि के धारक अ‍हमिन्‍द्र हुए, वहाँ उनतीस सागर की उनकी आयु थी ॥140-141॥

ततो वज्रायुधश्‍च्‍युत्‍वा द्वीपेऽस्मिन् प्राग्विदेहगे । विषये पुष्‍कलावत्‍यां नगरी पुण्‍डरीकिणी ॥142॥
पतिर्घनरथस्‍तस्‍य देवी कान्‍ता मनोहरा । तयोर्मेघरथाख्‍योऽभूदाधानाद्याप्‍तसत्क्रिय: ॥143॥
	इसी जम्‍बूद्वीप के पूर्व विदेह क्षेत्र में पुष्‍कलावती नाम का देश है । उसकी पुण्‍डरीकिणी नाम की नगरी में राजा घनरथ राज्‍य करते थे । उनकी मनोहरा नाम की सुन्‍दर रानी थी । वज्रायुध का जीव ग्रैवेयकसे च्‍युत होकर उन्‍हीं दोनों के मेघरथ नाम का पुत्र हुआ । उसके जन्‍म के पहले गर्भाधान आदि क्रियाएं हुई थीं ॥142-143॥

तस्‍यैवान्‍योऽहमिन्‍द्रोऽपि सुतो दृढरथाह्वय: । जातो मनोरमायां ताविव चन्‍द्रदिवाकरौ ॥144॥
	उन्‍हीं राजा घनरथ की दूसरी रानी मनोरमा थी । दूसरा अ‍हमिन्‍द्र (सहस्‍त्रायुध का जीव) उसीके गर्भसे दृढरथ नाम का पुत्र हुआ । ये दोनों ही पुत्र चन्‍द्र और सूर्य के समान जान पड़ते थे ॥144॥

तयो: पराक्रमप्रज्ञाप्रश्रयप्राभवक्षमा: । सत्‍यत्‍यागादयोऽन्‍ये च प्रादुरासन् गुणा: स्थिरा: ॥145॥
	उन दोनों में पराक्रम, बुद्धि, विनय, प्रभाव, क्षमा, सत्‍य, त्‍याग आदि अनेक स्‍थायी गुण प्रकट हुए थे ॥145॥

सुतौ तौ यौवनापूर्णौ प्राप्‍तैश्‍वर्याविव द्विपौ । विलोक्‍य तद्विवाहार्थ महीशो विहितस्‍मृति: ॥146॥
	दोनों ही पुत्र पूर्ण युवा हो गये और ऐश्‍वर्य प्राप्‍त गजराज के समान सुशोभित होने लगे । उन्‍हें देख राजा का ध्‍यान उनके विवाह की ओर गया ॥146॥

ज्‍येष्‍ठसूनोर्विवाहेन प्रियमित्रामनोरमे । कनीयसोऽपि सुमर्ति विदधे चित्‍तवल्‍लभाम् ॥147॥
	उन्‍होंने बड़े पुत्र का विवाह प्रियमित्रा और मनोरमाके साथ किया था तथा सुम‍ति को छोटे पुत्र की ह्णदय वल्‍ल्‍भा बनाया था ॥147॥

अभवत्प्रियमित्रायां तनूजो नन्दिवर्द्धन: । सुमत्‍यां वरसेनाख्‍य: सुतो दृढरथस्‍य च ॥148॥
	कुमार मेघरथ की प्रियमित्रा स्‍त्री से नन्दिवर्धन नाम का पुत्र हुआ और दृढरथ की सुमति नाम की स्‍त्रीसे वरसेन नाम का पुत्र हुआ ॥148॥

इति स्‍वपुत्रपौत्रादिसुखसाधनसंयुत: । सिंहविष्‍टरमध्‍यास्‍य शक्रलीलां समावहन् ॥149॥
	इस प्रकार पुत्र पौत्र आदि सुख के समस्‍त साधनों से युक्‍त राजा घनरथ सिंहासन पर बैठकर इन्‍द्र की लीला धारण करता था ॥149॥

तदात्र प्रियमित्राया: सुषेणा नाम चेटिका । कृकवाकुं समानीय घनतुण्‍डाभिधानकम् ॥150॥
दर्शयित्‍वाऽऽह यद्येनं जयेयु: कृकवाकुका: । परेषां प्रददे तेभ्‍यो दीनाराणां सहस्‍त्रकम् ॥151॥
इति देव्‍या कनीयस्‍या: श्रुत्‍वा तद्रणिकाऽऽनयत् । कान्‍चना वज्रतुण्‍डाख्‍यं कुक्‍कुटं योधने तयो: ॥152॥
अन्‍योन्‍यदु:खहेतुत्‍वादेतयो: पश्‍यतामपि । हिंसानन्‍दादिकं द्रष्‍टुमयोग्‍यं धर्मवेदिनाम् ॥153॥
	उसी समय प्रियमित्रा की सुषेणा नाम की दासी घनतुण्‍ड नाम का मुर्गा लाकर दिखलाती हुई बोली कि यदि दूसरोंके मुर्गे इसे जीत लें तो मैं एक हजार दीनार दूँगी । यह सुनकर छोटी स्‍त्री की कान्‍चना नाम की दासी एक वज्रातुण्‍ड नाम का मुर्गा ले आई । दोनों का युद्ध होने लगा, वह युद्ध दोनों मुर्गोके लिए दु:ख का कारण था तथा देखने वालों के लिए भी हिंसानन्‍द आदि रौद्रध्‍यान करने वाला था अत: धर्मात्‍माओं के देखने योग्‍य नहीं है ॥150-153॥

इति स्‍मरंश्‍च भव्‍यानां बहूनामुपशान्‍तये । स्‍वकीयपुत्रमाहात्‍म्‍यप्रकाशनधिया च तत् ॥154॥
युद्धं घनरथाधीशो लोकमानो दृढक्रुधो: । स मेघरथमप्राक्षीत् बलमेतत्‍कुतोऽनयो: ॥155॥
	ऐसा विचार कर बहुतसे भव्‍य जीवों को शान्ति प्राप्‍त कराने तथा अपने पुत्र का माहात्‍म्‍य प्रकाशित करने की बुद्धिसे राजा घनरथ उन दोनों क्रोधी मुर्गो का युद्ध देखते हुए मेघरथसे पूछने लगे कि इनमें यह बल कहाँसे आया ? ॥154-155॥

इति तेन स पृष्‍ठ: सन् विशुद्धावधिलोचन: । तयोस्‍तादृशयुद्धस्‍य हेतुमेवमुदाहरत् ॥156॥
	इस प्रकार घनरथके पूछने पर विशुद्ध अवधिज्ञानरूपी नेत्रों को धारण करने वाला मेघरथ, उन दोनों मुर्गोके वैसे युद्ध का कारण कहने लगा ॥156॥

अस्मिन्‍नैरावते रत्‍नपुरे शाकटिकौ क्रुधा । सोदर्यौ भद्रधन्‍याख्‍यौ बलीवर्दनिमित्‍तत: ॥157॥
पापिष्‍ठौ श्रीनदीतीरे हत्‍वा मृत्‍वा परस्‍परम् । कान्‍चनाख्‍यसरित्‍तीरे श्‍वेतताम्रादिकर्णकौ ॥158॥
स्‍वपूर्वजन्‍मपापेन जायेतां वनवारणौ । तत्रापि भवसम्‍बद्धक्रोधाद्युध्‍वा मृतिं गतौ ॥159॥
	उसने इस प्रकार कहना शुरू किया कि इसी जम्‍बूद्वीप के ऐरावत क्षेत्र में एक रत्‍नपुर नाम का नगर है उसमें भद्र और धन्‍य नाम के दो सगे भाई थे । दोनों ही गाड़ी चलाने का कार्य करते थे । एक दिन वे दोनों ही पापी श्रीनदी के किनारे बैलके निमित्‍तसे लड़ पड़े और परस्‍पर एक दूसरे को मार कर मर गये । अपने पूर्व जन्‍म के पापसे मर कर वे दोनों कान्‍चन नदी के किनारे श्‍वेतकर्ण और ताम्रकर्ण नाम के जंगली हाथी हुए । वहाँ पर भी वे दोनों पूर्व भवके बँधे हुए क्रोधसे लड़कर मर गये ॥157-159॥

अयोध्‍यापुरवास्‍तव्‍यो नन्दिमित्रोऽस्ति बल्‍लव: । महिषीमण्‍डले तस्‍य जज्ञाते गवलोत्‍तमौ ॥160॥
      मर कर अयोध्‍या नगर में रहनेवाले नन्दिमित्र नामक गोपाल की भैंसोंके झुण्‍ड़में दो उत्‍तम भैंसे हुए ॥160॥

दृप्‍तौ तत्रापि संरम्‍भसम्‍भृतौ तौ परस्‍परम् । बभूवतुश्चिरं युद्ध्‍वा श्रृंगाग्राकृष्‍टजीवितौ ॥161॥
	दोनों ही अहंकारी थे अत: परस्‍पर में बहुत ही कुपित हुए और चिरकाल तक युद्धकर सींगोंके अग्रभाग की चोटसे दोनोंके प्राण निकल गये ॥161॥

तस्मिन्‍नेव पुरे शक्तिवरशब्‍दादिसेनयो: । मेषावभूतां तौ राजपुत्रयोर्वज्रमस्‍तकौ ॥162॥
युद्ध्‍वाऽन्‍योन्‍यं गतप्राणौ सन्‍जातौ कुक्‍कुटाविमौ । स्‍वविद्याध्‍यासितावेतौ गूढ़ौ योधयत: खगौ ॥163॥
	अब की बार वे दोनों उसी अयोध्‍या नगर में शक्‍तीवरसेन और शब्‍दवरसेन नामक राजपुत्रों के मेढा हुए । अनके मस्‍तक वज्रके समान म‍जबूत थे । मेढ़े भी परस्‍पर में लड़े और मर कर ये मुर्गे हुए हैं । अपनी अपनी विद्याओंसे युक्‍त हए दो विद्याधर छिप कर इन्‍हें लड़ा रहे हैं ॥162-163॥

कारणं किं तयो: कौ च तौ चेच्‍छृणु महीपते । जम्‍बूपलक्षिते द्वीपे भरते खचराचले ॥164॥
पुरेऽभूदुत्‍तरश्रेण्‍यां कनकादिनि भूपति: । खगो गरूडवेगाख्‍यो धृर्तिषेणास्‍य वल्‍लभा ॥165॥
तिलकान्‍तदिविश्‍चन्‍द्रतिलकश्‍च सुतौ तयो: । सिद्धकूटे समासीनं चारणद्वन्‍द्वमाश्रितौ ॥166॥
	उन विद्याधरोंके लड़ाने का कारण क्‍या है ? और वे कौन हैं ? हे राजन्, यदि यह आप जानना चाहते हैं तो सुनें । इसी जम्‍बूद्वीप सम्‍बन्‍धी भरतक्षेत्रके विजयार्ध पर्वत की उत्‍तर श्रेणी पर एक कनकपुर नाम का नगर है । उसमें गरूड़वेग नाम का राजा राज्‍य करता था । धृतिषेणा उसकी स्‍त्री का नाम था । उन दोनोंके दिवितिलक और चन्‍द्रतिलक नाम के दो पुत्र थे । एक दिन ये दोनों ही पुत्र सिद्धकूट पर विराजमान चारणयुगलके पास पहुँचे ॥164-166॥

स्‍तुत्‍वा स्‍वजन्‍मसम्‍बन्‍धं सप्रश्रयमपृच्‍छताम् । ज्‍येष्‍ठो मुनिस्‍तयोरेवं तत्‍प्रपन्‍चमभाषत ॥167॥
	और स्‍तुति कर बड़ी विनयके साथ अपने पूर्वभवके सम्‍बन्‍ध पूछने लगे । उनमें जो बड़े मुनि थे वे इस प्रकार विस्‍तारसे क‍हने लगे ॥167॥ 

धातकीखण्‍डप्राग्‍भागे पुरमैरावते भुवि । तिलकाख्‍यं पतिस्‍तस्‍य वभूवाभयघोषवाक् ॥168॥
सुवर्णतिलका तस्‍य देवी जातौ जातौ सुतौ तयो: । विजयोऽन्‍यो जयन्‍तश्‍च सम्‍पन्‍ननयविक्रमौ ॥169॥
खगाद्रिदक्षिणश्रेणीमन्‍दाराख्‍यपुरेशिन: । शंखस्‍य जयदेव्‍याश्‍च पृथिवीतिलका सुता ॥170॥
धातकीखण्‍ड द्वीप के पूर्व भाग में जो ऐरावत क्षेत्र है उसकी भूमि पर एक तिलक नाम का नगर है । उसके स्‍वामी का नाम अभयघोष था और उनकी स्‍त्री का नाम सुवर्णतिलक था। उन दोनोंके विजय और जयन्‍त नाम के दो पुत्र थे । वे दोनों ही पुत्र नीति और पराक्रम से सम्‍पन्‍न थे । इसी क्षेत्रके विजयार्ध पर्वत की दक्षिण श्रेणीमें स्थित मन्‍दारनगर के राजा शंख और उनकी रानी जयदेवीके पृथिवीतिलका नाम की पुत्री थी ॥168-170॥

तस्‍य त्‍वभयघोषस्‍य साऽभवत्‍प्राणवल्‍लभा । एकं संवत्‍सरं तस्‍यामेवासक्‍तेऽन्‍यदा विभौ ॥171॥
	वह राजा अभयघोष की प्राणवल्‍लभा हुई थी । राजा अभयघोष उसमें आसक्‍त होनेसे एक वर्ष तक उसीके यहाँ रहे आये ॥171॥

सुवर्णतिलका सार्द्ध बिहर्तु भवता वनम् । वष्‍टीति नृपर्ति चन्‍चत्‍कान्‍त्‍यादितिलकोऽवदत् ॥172॥
	एक दिन चन्‍चत्‍कान्तितिल का नाम की दासी आकर राजा से कहने लगी कि रानी सुवर्णतिलका आपके साथ वन में विहार करना चाहती हैं ॥172॥

तच्‍चेटिकावच: श्रुत्‍वा तदेप्‍सुमभिधाय तम् । पृथिवीतिलका रम्‍यं वनमत्रैव दर्शये ॥173॥
	चेटीके वचन सुनकर राजा वहाँ जाना चाहता था परन्‍तु पृथिवीतिलका राजा से मनोहर वचन बोली और कहने लगी कि वह य‍हीं दिखलाये देती हूँ ॥173॥

इति तत्‍कालजं सर्व वनवस्‍तु प्रदर्श्‍य सा । तेन शक्‍नुवती रोद्धुं मानभंगेन पीडिता ॥174॥
सुमर्ति गणिर्नी प्राप्‍य प्रव्रज्‍यामाददे सती । हेतुरासन्‍नभव्‍यानां मानश्‍च हितसिद्धये ॥175॥
	ऐसा कह कर उसने उस समयमें होने वाली वन की सब वस्‍तुएँ दिखला दीं और इस कारण वह राजा को रोकनेमें समर्थ हो सकी । रानी सुवर्णतिलका इस मानभंगसे बहुत दु:खी हुई । अन्‍त में उस सती ने सुमति नामक आर्यिकाके पास दीक्षा ले ली सो ठीक ही है क्‍योंकि निकट भव्‍यजीवों का मानहित सिद्धि का कारण हो जाता है । 174-175॥	

भक्‍त्‍या दमवराख्‍याय दत्‍वा दानं महीपति: । आश्‍चर्यपन्‍चर्क प्राप्‍य कदाचिदभयाह्वय: ॥176॥
	अभयघोष राजा ने  किसी दिन दमवर नामक मुनिराज के लिए भक्ति-पूर्वक दान देकर पन्‍चाश्‍चर्य प्राप्‍त किये ॥176॥

अवाप्‍य सह सूनुभ्‍यामनन्‍तगुरूसन्निधिम् । लब्‍धबोधि: समादत्‍त दुस्‍सहं स महाव्रतम् ॥177॥
	वह एक दिन अपने दोनों पुत्रों के साथ अनन्‍त नामक गुरूके समीप गया था वहाँ उसे आत्‍मज्ञान हो गया जिससे उसने कठिन महाव्रत धारण कर लिये ॥177॥

कारणं तीर्थकृन्‍नाम्‍नो भावयित्‍वाऽऽयुषोऽवधौ । सम्‍यगाराध्‍य पुत्राभ्‍यामच्‍युतं कल्‍पमात्‍मवान् ॥178॥
	तीर्थंकर नामकके बन्‍धमें कारणभूत सोलह कारण भावनाओं का चिन्‍तवन किया और आयु के अन्‍त में समा‍धिमरण कर अपने दोनों पुत्रों के साथ अच्‍युतस्‍वर्ग में देव हुआ ॥178॥

द्वाविंशत्यब्धिमानायुर्भुक्‍त्‍वा भोगांश्‍च तौ तत: । जीवितान्‍ते भवन्‍तौ तौ जातौ नृपकुमारकौ ॥179॥
	बाईस सागर की आयु पाकर वे तीनों वहाँ मनोवान्छित भोग भोगते रहे । आयु के अन्‍त में वहाँसे च्‍युत होकर दोनों ही विजय और जयन्‍त राजकुमार के जीव तुम दोनों उत्‍पन्‍न हुए हो ॥179॥

इति तत्‍सग्‍यगाकर्ण्‍य भगवन्‍नावयो: पिता । क्‍वेति पृष्‍टो मुनिस्‍ताभ्‍यामब्रवीदिति तत्‍कथाम् ॥180॥
	वह सब अच्‍छी तरह सुनकर वे दोनों ही फिर पूछने लगे – कि हे भगवन् ! हमारे पिता कहाँ हैं ? ऐसा पूछे जाने पर वे पिता की कथा इस प्रकार कहने लगे - ॥180॥

तत: प्रच्‍युत्‍य कल्‍पान्‍ताद् हेमांगदमहीपते: । सुतोऽभून्‍मेघमालिन्‍यां देव्‍यां घनरथाह्वय: ॥181॥
इदार्नी पुण्‍डरीकिण्‍यां युद्धं कुक्‍कुटयोरसौ । प्रेक्षमाण: स्थित: श्रीमान् देवीसुतसमन्वित: ॥182॥
उन्‍होंने कहा कि तुम्‍हारे पिता का जीव अच्‍युतस्‍वर्ग से च्‍युत होकर हेमांगद राजाकी मेघमालिनी 
नाम की रानी के घनरथ नाम का पुत्र हुआ है वह श्रीमान् इस समय रानियों तथा पुत्रों के साथ 
पुण्‍डरीकिणी नगरी में मुर्गो का युद्ध देखता हुआ बैठा है ॥181-182॥

तदाकर्ण्‍य भवत्‍प्रीत्‍या खगौ तावागताविमौ । इति मेघर‍थात्‍सर्वमाकर्ण्‍यात्‍मीयविग्रहम् ॥183॥
प्रकटीकृत्‍य तौ भूपं कुमारं चाभिपूज्‍य तम् । गत्‍वा गोवर्द्धनोपान्‍ते दीक्षासिद्धिमवापताम् ॥184॥
	उन मुनिराज से ये सब बातें सुनकर ये दोनों ही विद्याधर आपके प्रेम से यहाँ आये हैं । इस तरह मेघरथसे सब समाचार सुनकर उन विद्याधरोंने अपना स्‍वरूप प्रकट किया, राजा घनरथ और कुमार मेघरथ की पूजा की तथा गोवर्धन मुनिराज के समीप जाकर दीक्षा प्राप्‍त कर ली ॥183-184॥

स्‍वपूर्वभवसम्‍बन्‍धं विदित्‍वा कुक्‍कुटौ च तौ । मुक्‍त्‍वा परस्‍पराबद्धवैरं संन्‍यस्‍य साहसात् ॥185॥
अभूतां भूतदेवादिरमणान्‍तवनद्वये । ताभ्रादिचूलचूलान्‍तकनकौ भूतजातिजौ ॥186॥
	उन दोनों मुर्गो ने भी अपना पूर्वभव का सम्‍बन्‍ध जानकर परस्‍पर का बँधा हुआ बैर छोड़ दिया और अन्‍त में साहसके साथ संन्‍यास धारण कर लिया । और भूतरमण तथा देवरमण नामक वन में ताम्रचूल और कनकचूल नाम के भूतजातीय व्‍यन्‍तर हुए ॥185-186॥

तदैवागत्‍य तौ देवौ प्रीत्‍या मेघरथाह्वयम् । सम्‍पूज्‍याख्‍याय सम्‍बन्‍धं स्‍वजन्‍मान्‍तरजं स्‍फुटम् ॥187॥
	उसी समय वे दोनों देव पुण्‍डरीकिणी नगरी में आये और बड़े प्रेमसे मेघरथ की पूजा कर अपने पूर्व जन्‍म का सम्‍बन्‍ध स्‍पष्‍ट रूप से कहने लगे ॥187॥

मानुषोत्‍तरमूघ्‍नान्‍तर्वर्त्ति विश्‍वं विलोकय । एष एव तवावाभ्‍यामुपकारो विधीयताम् ॥188॥
	अन्‍त में उन्‍होंने कहा कि आप मानुषोत्‍तर पर्वत के भीतर विद्यमान समस्‍त संसार को देख लीजिये । हम लोगों के द्वारा आप का कमसे कम यही उपकार हो जावे ॥188॥

इत्‍युदीर्य कुमारं तं स्‍यात्‍तथेति प्रतिश्रतम् । सार्द्ध स्‍वाप्‍तै: समारोप्‍य विमानं विविधर्द्धिकम् ॥189॥
सम्‍प्राप्‍य गगनाभोगं मेघमालाविभूषितम् । दर्शयामास तुर्यान्‍तौ कान्‍तान् देशान्‍यथाक्रमम् ॥190॥
	देवों के ऐसा कहने पर कुमार ने जब तथास्‍तु कहकर उनकी बात स्‍वीकृत कर ली तब देवों ने कुमार को उसके आप्‍तजनों के साथ अनेक ऋद्धियों से युक्‍त विमान पर बैठाया और मेघमाला से विभूषित आकाश में ले जाकर यथा-क्रम से चलते चलते, सुन्‍दर देश दिखलाये ॥189-190॥

भरत: प्रथमो देशस्‍ततो हैमवत: पर: । हरिवर्षो विदेहश्‍च रम्‍यक: पन्‍चमो मत: ॥191॥
हैरण्‍यवतसंज्ञश्‍च परश्‍चैरावताह्वय: । पश्‍यैते सप्‍त भूभृद्भि2र्विभक्‍ता: सप्‍तर्भिर्विभो ॥192॥
	वे बतलाते जाते थे कि यह पहला भरतक्षेत्र है, यह उसके आगे हैमवत क्षेत्र है, यह हरिवर्ष क्षेत्र है यह विदेह क्षेत्र है, यह पाँचवाँ रम्‍यक क्षेत्र है, यह हैरण्‍यवत क्षेत्र है और यह ऐरावत क्षेत्र है । इस प्रकार हे स्‍वामिन् ! सात कुलाचलोंसे विभाजित ये सात क्षेत्र हैं ॥191-192॥

हिमवान् महाहिमवान् निषधो मन्‍दरो महान् । नीलो रूक्‍मी शिखर्याख्‍यो विख्‍याता: कुलपर्वता: ॥193॥
	हिमवान्, महाहिमवान्, निषध, महामेरू, नील, रूक्‍मी और शिखरी ये सात प्रसिद्ध कुलाचल हैं ॥193॥

इमा रम्‍या महानद्यश्‍चतुर्दशसमुद्रगा: । पद्मादिहदसम्‍भूता नानास्‍त्रोतस्विनीयुता: ॥194॥
	ये पद्यआदि सरोवरोंसे निकलने वाली, समुद्र की ओर जानेवाली, अनेक नदियों से युक्‍त, मनोहर चौदह महानदियाँ हैं, ॥194॥

गंगा सिन्‍धुश्‍च रोहिच्‍च रोहितास्‍या हरित्‍परा । हरिकान्‍ता परा सीता सीतोदा चाष्‍टमी नदी ॥195॥
नारी च नरकान्‍ता च कूलान्‍ता स्‍वर्णसंज्ञिका । ततोऽन्‍या रूप्‍यकूलाख्‍या रक्‍ता रक्‍तोदया सह ॥196॥
	गंगा, सिन्‍धु, रोहित, रोहितास्‍या, हरित्, हरिकान्‍ता, सीता, सीतोदा, नारी नरकान्‍ता, सुवर्णकूला, रूप्‍यकूला, रक्‍ता और रक्‍तोदा ये उनके नाम हैं ॥195-196॥	

ह्रदा: षोडशसंखया: स्‍यु: कुशेशयविभूषिता: । पश्‍य पद्यो महापद्यस्तिगन्छ: केसरी महा- ॥197॥
पुण्‍डरीकस्‍तथा पुण्‍डरीको निषधनामक: । परो देवकुरू: सूर्य: सुलसो दशम: स्‍मृत: ॥198॥
विद्युत्‍प्रभाह्वय: ख्‍यातो नीलवान् कुरूरूत्‍तर: । चन्‍द्रश्‍चैरावतो माल्‍यवांश्‍च विख्‍यातसंज्ञक: ॥199॥
	देखो, कमलों से सुशोभित ये सोलह ह्णद-सरोवर हैं । पद्य, महापद्य, तिगन्‍छ, केसरी, महापुण्‍डरीक, पुण्‍डरीक, निषध, देवकुरू, सूर्य, दशवाँ सुलस, विद्युत्‍प्रभ, नीलवान्, उत्‍तरकुरू, चन्‍द्र, ऐरावत और माल्‍यवान् ये उन सोलह ह्णदोंके नाम हैं ॥197-199॥

तेषामाद्येषु षट्सु स्‍युस्‍ता: श्रीह्रीध्रतिकीर्तय: । बुद्धिर्लक्ष्‍मीश्‍च शक्रस्‍य व्‍यन्‍तर्यो वल्‍लभांगना: ॥200॥
	इनमें से आदि के छह ह्णदोंमें कम से श्री, ह्री, धृति, कीर्ति, बुद्धि लक्ष्‍मी ये इन्‍द्र की वल्‍लभा व्‍यन्‍तर देवियाँ रहती हैं ॥200॥

मागा: शेषेषु तन्‍नामधेया: सन्‍ततवासिन: । पश्‍यामी च महाभाग प्रेक्ष्‍या वक्षारपर्वता: ॥201॥
	बाकीके दश ह्णदोंमे उसी नाम के नागकुमारदेव सदा निवास करते हैं । हे महाभाग ! इधर देखो, ये देखने योग्‍य वक्षार पर्वत हैं ॥201॥

चित्रपद्यादिकूटाख्‍यौ कूटान्‍तनलिन: पर: । एकशैलस्त्रिकूटश्‍च कूटो वैश्रवणादिक: ॥202॥
अन्‍जनात्‍मान्‍जनौ श्रद्धावांश्‍च विजया2वती । आशीविषाभिधानश्‍च सुखावहसमाह्वय: ॥203॥
चन्‍द्रमालस्‍तथा सूर्यमालो नागादिमालवाक् । देवमाल: परो गन्‍धमादनो माल्‍यवानपि ॥204॥
विंद्युत्‍प्रभ: सौमनस: प्रलयोत्‍पत्तिदूरगा: । विभंगनद्यो ह्येताश्‍च स्‍वच्‍छाम्‍बुपरिपूरिता: ॥205॥
	चित्रकूट, पद्मकूट, नलिनकूट, एकशैल, त्रिकूट, वैश्रवणकूट, अंजनात्‍म, अन्‍जन, श्रद्धावान्, विजयावती, आशीविष, सुखावह, चन्‍द्रमाल, सूर्यमाल, नागमाल और देवमाल ये सोलह इनके नाम हैं । इनके सिवाय गन्‍धमादन, माल्‍यवान् विद्यत्‍प्रभ और सौमनस्‍य ये चार गजदन्‍त हैं । ये सब पर्वत उत्‍पत्ति तथा विनाश से दूर रहते हैं – अनादिनिधन हैं । इधर स्‍वच्‍छ जल से भरी हुई ये विभंग नदियाँ हैं ॥202–205॥

ह्रदाह्रदवतीसंज्ञे परा पंकवतीति च । तप्‍तमत्‍तजलाभ्‍यान्‍च सहोन्‍मत्‍तजलाह्वया ॥206॥
क्षीरोदा च सशीतोदा स्‍त्रोतोऽन्‍तर्वाहिनी परा । गन्‍धादिमालिनी फेनमालिन्‍यूर्म्‍यादिमालिनी ॥207॥
	ह्णदा, ह्णदवती, पंकवती, तप्‍तजला, मत्‍तजला, उन्‍मत्‍तजला, क्षीरोदा, शीतोदा, स्‍त्रोतोऽन्‍तर्वाहिनी, गन्‍धमालिनी, फेनमालिनी और ऊर्मिमालिनी ये बारह इनके नाम हैं ॥206–207॥

अमी व विषया: कच्‍छसुकच्‍छपरिभाषितौ । महाकच्‍छा तथा कच्‍छकावत्‍यावर्तलांगला: ॥208॥
पुष्‍कला पुष्‍कलावत्‍यो वत्‍सा नाम्‍ना च कीर्तिता । सुवत्‍सा च महावत्‍सा विख्‍याता वत्‍सकावती ॥209॥
रम्‍या च रम्‍यकाख्‍या रमणीया मंगलावती । पद्या सुपद्या महापद्या पद्यावत्‍यभिख्‍यया ॥210॥
शंखा च नलिनान्‍या च कुमुदा सरिता परा । वप्रा सुवप्रा च महावप्रया वप्रकावती ॥211॥
गन्‍धा सुगन्‍धा गन्‍धावत् सुगन्‍धा गन्‍धमालिनी । एताश्‍च राजधान्‍योऽत्र कुमारालोकयस्‍फुटम् ॥212॥
क्षेमा क्षेमपुरी चान्‍याऽरिष्‍ठाऽरिष्‍टपुरी परा । खंगाख्‍यया च मन्‍जूषा चौषधी पुण्‍डरीकिणी ॥213॥
सुसीमा कुण्‍डला सार्द्धमपराजितसंज्ञया । प्रभंकरांकवत्‍याख्‍या पद्यावत्‍यभिधोदिता ॥214॥
शुभा शब्‍दाभिधाना च नगरी रत्‍नसन्‍चया । अश्‍वसिंहमहापुर्यो विजयादिपुरी परा ॥215॥
अरजा विरजाश्‍चैवमशोका वीतशोकवाक् । विजया वैजयन्‍ती च जयन्‍ती चापराजिता ॥216॥
अथ चक्रपुरी खंगपुर्ययोध्‍या च वर्णिता । अवध्‍येत्‍यथ सीतोत्‍तराभागान्‍मेरूसन्निधे: ॥217॥
प्रादक्षिण्‍येन वक्षाराद्रथार्दींश्‍च प्रतिपादितान् । समुद्रादिवनादीनि भूतोद्दिष्‍टानि भुभुजा ॥218॥
पश्‍यतान्‍यानि च स्‍वैरं मानुषोत्‍तरभूभृत: । मध्‍यवर्तीनि सर्वाणि प्रीत्‍याविष्‍कृततेजसा ॥219॥
अकृत्रिमजिनागाराण्‍यभ्‍यर्च्‍य स्‍तुतिभिश्रिरम् । स्‍तुत्‍वाऽर्थ्‍याभिनिंवृत्‍यापि स्‍वपुरं परमोत्‍सवम् ॥220॥
	हे कुमार ! स्‍पष्‍ट देखिये, कच्‍छा, सुकच्‍छा, महाकच्‍छा, कच्‍छकावती, आवर्ता, लांगला, पुष्‍कलावती, वत्‍सा, सुवत्‍सा, महावत्‍सा, वत्‍सकावती, रम्‍या, रम्‍यका, रमणीया, मंडलावती, पद्मा, सुपद्मा, महापद्मा, पद्मावती, शंखा, नलिना, कुमुदा, सरिता, वप्रा, सुवप्रा, महावप्रा, वप्रकावती, गन्‍धा, सुगन्‍धा, गन्‍धावत्‍सुगन्‍धा और गन्‍धमालिनी ये बत्‍तीस विदेहक्षेत्रके देश हैं । तथा क्षेमा, क्षेमपुरी, अरिष्‍टा, अरिष्‍टपुरी, खंग, मंजूषा, औषधी, पुण्‍डरीकिणी, सुसीमा, कुण्‍डला, अपराजिता, प्रभंकरा अंकवती, पद्मावती, शुभ,रत्‍नसंचया, अश्‍वपुरी, सिंहपुरी, महापुरी, विजयपुरी, अरजा, विरजा, अशोका, वीतशोका, विजया, वैजयन्‍त, जयंती, अपराजिता, चक्रपुरी, खंगपुरी, अयोध्‍या और अवध्‍या ये बत्‍तीस नगरियाँ उन देशों की राजधानियाँ हैं । ये वक्षार पर्वत, विभंग नदी और देश आदि सब सीता नदी के उत्‍तर की ओर मेरू पर्वत के समीपसे प्रदक्षिणा रूप से वर्णन किये हैं । इनके सिवाय उन व्‍यन्‍तर देवों ने समुद्र, वन आदि जो जो दिखलाये थे वे सब राजकुमार ने देखे । इच्‍छानुसार मानुषोत्‍तर पर्वत देखा और उसके बीच में रहने वाले समस्‍त प्रिय स्‍थान देखे । अपना तेज प्रकट करनेवाले राजकुमार ने बड़ी प्रीति से अकृत्रिम जिन – मन्‍दिरों की पूजा की, अर्थपूर्ण स्‍तुतियों से स्‍तुति की और तदनन्‍तर बड़े उत्‍सवों से युक्‍त अपने नगर में वापिस आ गये ॥208–220॥

दिव्‍याभरणदानेन परिपूज्‍य महीपतिम् । सामोक्तिभिश्र तौ व्‍यन्‍तेरेशौ सवावासमीयतु: ॥221॥
	वहाँ आकर उन व्‍यन्‍तर देवों ने दिव्‍य आभरण देकर तथा शान्तिपूर्ण शब्‍द कहकर राजा की पूजा की और उसके बाद वे निवासस्‍थान पर चले गये ॥221॥

य: कर्मव्‍यतिहारेण नोपकारार्णवं तरेत् । स जीवन्‍नषि निर्जीवो निर्गन्‍धप्रसवोपम: ॥222॥
	जो मनुष्‍य बदलेके कार्यसे उपकार रूपी समुद्रको नहीं तिरता है अर्थात् उपकारी मनुष्‍य का प्रत्‍युपकार नहीं करता है वह गन्‍ध रहित फूलके समान जीता हुआ भी मरेके समान है ॥222॥

कृकवाकू च चेदेवमुपकारविदौ कथम् । मनुष्‍यों जरयत्‍यंगे न चेदुपकृतं खल: ॥223॥
	जब ये दो मुर्गे इस प्रकार उपकार मानने वाले हैं तब फिर मनुष्‍य अपने शरीर में जीर्ण क्‍यों होता है ? यदि उसने उपकार नहीं किया तो वह दुष्‍ट ही है ॥223॥

कदाचित्‍काललाभेन नृपो घनरथाह्वय: । चोदित: स्‍वगतं धीमानिति देहाद्यचिन्‍तयत् ॥224॥
	किसी एक दिन काललब्धि से प्रेरित हुए बुद्धिमान् राजा घनरथ अपने मन में शरीरादि का इस प्रकार विचार करने लगे ॥224॥

धिक्‍कष्‍टमिष्‍टभित्‍येतत् शरीरं तन्‍तुरावसेत् । अवस्‍करगृहांचैनं नापैत्‍यतिजुगुप्‍सितम् ॥225॥
	इस जीव को धिक्‍कार है । बडे दु:ख की बात है कि यह जीव शरीर को इष्‍ट समझकर उसमें निवास करता है परन्‍तु यह इस शरीर को विष्‍ठा के घर से भी अधिक घृणास्‍पद नहीं जानता ॥225॥

तर्पकाणि सुखान्‍याहु: कानि तान्‍यत्र देहिनाम् । मोह: कोऽप्‍यतिदु:खेषु सुखास्‍था पापहेतुषु ॥226॥
	जो संतोष उत्‍पन्‍न करनेवाले हों उन्‍हें सुख कहते हैं । परन्‍तु ऐसे सुख इस संसार में प्राणियों को मिलते ही कहाँ हैं ? यह कोई मोहका ही उदय समझना चाहिए कि जिसमें यह प्राणी पाप के कारणभूत दु:खों को सुख समझने लगता है ॥226॥

जन्‍माद्यन्‍तर्मुहूर्त चेज्‍नीवितं निश्चितं तत: । न क्षणे च कुतो जन्‍मी जायेत न हिते रत: ॥227॥
	जन्‍म से लेकर अन्‍तमुहूर्त पर्यन्‍त यदि जीव के जीवित रहने का निश्‍चय होता तो भी ठीक है परन्‍तु यह क्षणभर भी जीवित रहेगा जब इस बात का भी निश्‍चय नहीं है तब यह जीव आत्‍महित करने में तत्‍पर क्‍यों नहीं होता ? ॥227॥

बन्‍धवो बन्‍धनान्‍येते सम्‍पदो विपदोऽडिंनाम् । न चेदेवं कुत: सन्‍तो वनान्‍तं प्राक्‍तना: गता: ॥228॥
	ये भाई – बनधु एक प्रकार के बन्‍धन हैं और सम्‍पदाएँ भी प्र‍ाणियोंके लिए विपत्ति रूप हैं । यदि ऐसा न होता तो पहलेके सज्‍जन पुरूष जंगलके मध्‍य क्‍यों जाते ? ॥228॥

वितर्कयन्‍तमित्‍येनं प्राप्‍य लौकान्तिकामरा: । विज्ञायावधिविज्ञानादनुवक्‍तुं तदीप्सितम् ॥229॥
	इधर महाराज घनरथ ऐसा चिन्‍तवन कर र‍हे थे कि उसी समय अवधिज्ञान से जानकर लौकान्तिक देव उनके इष्‍ट पदार्थ का समर्थन करने के लिए आ पहुँचे ॥229॥

देव देवस्‍य को वक्‍ता देव एवावगच्‍छति । साधु हेयमुपादेयं चार्थमित्‍यादिसंस्‍तवै: ॥230॥
स्‍तुत्‍वा सतामभिष्‍टुत्‍यमभ्‍यर्च्‍य प्रसवैनिंजै: । नियोगमनुपाल्‍य स्‍वं स्‍वं धामैतुं नभोऽगमन् ॥231॥
	वे कहने लगे कि हे देव ! आपके लिए हित का उपदेश कौन दे सकता है ? आप स्‍वयं ही हेय उपादेय पदार्थ को जानते हैं । इस प्रकार सज्‍जनों के द्वारा स्‍तुति करने योग्‍य भगवान् घनरथ की लौकान्तिक देवों ने स्‍तुति की । स्‍वर्गीय पुष्‍पों से उनकी पूजा की, अपना नियोग पालन किया और यह सब कर वे अपने – अपने स्‍थान पर जाने के लिए आकाश में जा पहुँचे ॥230–231॥

ततो मेघ6रथो राज्‍यमभिषेकपुरस्‍सरम् । नियोज्‍याभिषवं देवै: स्‍वयं चाप्‍याप संयमम् ॥232॥
	तदनन्‍तर भगवान् घनरथ ने अभिषेक – पूर्वक मेघरथके लिए राज्‍य दिया, देवों ने उनका अभिषे‍क किया और इस तरह उन्‍होंने स्‍वयं संयम धारण कर लिया ॥232॥

मनोवाक्‍कायसंशुर्द्धि विदधद्विजितेन्द्रिय: । कषायविषम स्‍वन्‍तमव मोहं वमन् सुधी: ॥233॥
आद्यश्रेणीं समारूह्य क्रमात्‍कर्माणि निर्मम: । निर्मूल्‍य निर्मलं भावमवापावगमस्‍य स: ॥234॥
	उन्‍होंने मन-वचन कायको शुद्ध बना लिया था, इन्द्रियों को जीत लिया था, जिसका फल अच्‍छा नहीं ऐेसे नीच कहे जाने वाले कषाय रूपी विषको उगल दिया था, उत्‍तम बुद्धि प्राप्‍त की थी, सब ममता छोड़ दी थी, क्षपकश्रेणी पर चढ़कर क्रम-क्रम से सब कर्मों को उखाड़ कर दूर कर दिया था और केवलज्ञान प्राप्‍त करने के योग्‍य निर्मल भाव प्राप्‍त किये थे ॥233-234॥

तदा कैवल्‍यसम्‍प्राप्ति प्रभावात्‍कम्पितासना: । निलिम्‍पा: सर्वसम्‍पत्‍त्‍या पत्‍यु: पूजामकुर्वत ॥235॥
	उस समय भगवान् को केवलज्ञान प्राप्‍त होने से देवों के आसन कम्पित हो गये । उन्‍होंने आकर सर्व वैभवके साथ उनकी पूजा की ॥235॥

स देवरमणोद्याने समं मेघरथोऽन्‍यदा । स्‍वदेवीभिर्विह्णत्‍यास्‍थाच्‍चन्‍द्रकान्‍तशिलातले ॥236॥
	किसी एक समय राजा मेघरथ अपनी रानियोंके साथ विहार कर देवरमण नामक उद्यानमें चन्‍द्रकान्‍त मणिके शिलातल पर बैठ गया ॥236॥

निविष्‍टं तं समाक्रम्‍य गच्‍छन्‍कश्मिन्‍नभश्‍चर: । गण्‍डोपल इव व्‍योम्नि सरूद्धसुविमानक: ॥237॥
	उसी समय उसके ऊपर से कोई विद्याधर जा रहा था । उसका विमान आकाश में ऐसा रूक गया जैसा कि मानो किसी बड़ी चट्टान में अटक गया हो ॥237॥	

शिलां रूष्‍ट्वा नृपारूढामुत्‍थापयितुमुद्यत: । नृपांगुष्‍ठाग्रनिर्भुग्‍नशिलाभारप्रपीडि़त: ॥238॥
	विमान रूक जाने से वह बहुत ही कुपित हुआ । राजा मेघरथ जिस शिलापर बैठे थे वह उसे उठाने के लिए उद्यत हुआ परन्‍तु राजा मेघरथ ने अपने पैर के अंगूठा से उस शिला को दबा दिया जिससे वह शिला के भार से बहुत ही पीडि़त हुआ ॥238॥

तत्‍सोढुमक्षमो गाढमाक्रन्‍दाकरूणस्‍वनम् । तदा तत्‍खचरी प्राप्‍य नाथानाथाऽस्मि नाथ्‍यसे ॥239॥
पतिभिक्षां ददस्‍वेति प्राह प्रोत्‍थापितक्रम: । किमेतदिति भूनाथ संस्‍पृष्‍ट: प्रियमित्रया ॥240॥
	जब वह शिला का भार सहन करने में असमर्थ हो गया तब करूण शब्‍द करता हुआ चिल्‍लाने लगा । यह देख, उसकी स्‍त्री विद्याधरी आई और कहने लगी कि हे नाथ ! मैं अनाथ हुई जाती हूं, मैं याचना करती हूं, मुझे पति-भिक्षा दीजिये । ऐसी प्रार्थना की जाने पर मेघरथ ने अपना पैर ऊपर उठा लिया । यह सब देख प्रियमित्रा ने राजा मेघरथ से पूछा कि हे नाथ ! यह सब क्‍या है ?॥239-240॥

विजयार्द्धालकाख्‍येशो विद्युद्दंष्‍ट्रखगाधिप: । प्राणेशाऽनिलवेगाऽस्‍य सुत: सिंहरथस्‍तयो: ॥241॥
अभिवन्‍द्य जिनाधीशमायन्‍नमितवाहन: । ममोपरि विमाने स्‍वे रूद्धे नायाति केनचित् ॥242॥
दिशो विलोक्‍य मां दृष्‍ट्वा स्‍वदर्पात् कोपवेपित: । अस्‍मान् शिलातलेनामा प्रोत्‍थापयितुमुद्यमी  ॥243॥
पीडितोऽयं मदंगुष्‍ठेनैषाप्‍यस्‍य मनोरमा । इत्‍यब्रवीत्‍तदाकर्ण्‍य किं कोपस्‍यास्‍य कारणम् ॥244॥
	यह सुन राजा मेघरथ कहने लगा कि विजयार्धपर्वत पर अलका नगरी का राजा विद्युद्दंष्‍ट विद्याधर है । अनिलवेगा उसकी स्‍त्री का नाम है । यह उन दोनों का सिंहरथ नाम का पुत्र है । यह जिनेन्‍द्र भगवान् की  वन्‍दनाकर अमित नामक विमान में बैठा हुआ आ रहा था कि इसका विमान किसी कारण से मेरे ऊपर रूक गया, आगे नहीं जा सका । जब उसने सब दिशाओं की ओर देखा तो मैं दिख पड़ा । मुझे देख अहंकार के कारण उसका शरीर क्रोध से काँपने लगा । वह शिलातल के साथ हम सब लोगों को उठानेके लिए उद्यम करने लगा । मैंने पैर का अँगूठा दबा दिया जिससे यह पीडित हो उठा । यह उसकी मनोरमा नाम की स्‍त्री है । राजा मेघरथ ने यह कहा । इसे सुनकर प्रियमित्रा रानी ने फिर पूछा कि इसके इस क्रोध का कारण क्‍या है ॥241-244॥

इदमेव किमस्‍त्‍यन्‍यदत्रान्‍यत्रापि नेत्‍यसौ । तयोक्‍तो नान्‍यदित्‍यस्‍य प्राग्‍जन्‍मेत्‍युपदिष्‍टवान् ॥245॥
	यही है कि और कुछ है ? इस जन्‍म सम्‍बन्‍धी या अन्‍य जन्‍म सम्‍बन्‍धी ? प्रियमित्राके ऐसा पूछने पर मेघरथ ने कहा कि यही कारण है । अन्‍य नहीं है, इतना कहकर वह उसके पूर्वभव कहने लगा ॥245॥

द्वीपे द्वितीये पूर्वस्मिन्‍नैरावतसमाह्वये । देशे शंखपुरे राजा राजगुप्‍तोऽस्‍य शंखिका ॥246॥
भार्या तौ शंखशैलस्‍थात्‍सर्वगुप्‍तमुनीश्‍वरात् । आप्‍तौ जिनगुणख्‍यातिमुपोषितविर्धि समम् ॥247॥
भिक्षाचरमथान्‍येद्युर्धृतिषेणयतीश्‍वरम् । निरीक्ष्‍य भिक्षां दत्‍वाऽस्‍मै वसुधाराद्यवापताम् ॥248॥
	दूसरे धातकीखण्‍डद्वीप के पूर्वार्धभाग में जो ऐरावत क्षेत्र है, उसके शंखपुर नगर में राजा राजगुप्‍त राज्‍य करता था । उसकी स्‍त्री का नाम शन्खिका था । एक दिन इन दोनों ही पति-‍पत्नियों ने शंखशैल नामक पर्वत पर‍स्थित सर्वगुप्‍त नामक मुनिराज से जिन गुण ख्‍याति नामक उपवास साथ-साथ ग्रहण किया । किसी दूसरे दिन धृतिषेण नाम के मुनिराज भिक्षाके लिए घूम रहे थे । उन्‍हें देख दोनों दम्‍पतियों ने उनके लिए भिक्षा देकर रत्‍नवृष्टि आदि पन्‍चाश्‍चर्य प्राप्‍त किये ॥246-248॥

समाधिगुप्‍तमासाद्य संन्‍यस्‍याभूत्स भूपति: । ब्रह्मेन्‍द्र: स्‍वायुषोत्‍कृष्‍ट: तस्‍मात् सिंहरथोऽजनि ॥249॥
शन्खिका च परिभ्रम्‍य संसारे तपसाऽगमत् । देवलोकं ततश्‍च्‍युत्‍वा खगभूभृदपाक्तटे ॥250॥
वस्‍वालयपुरे सेन्‍द्रकेतोरासीदियं सुता । सती मदनवेगाख्‍या सुप्रभाया स तच्‍छ्रते: ॥251॥
	तदनन्‍तर राजा राजगुप्‍त ने समाधिगुप्‍त मुनिराज के पास संन्‍यास धारण किया जिससे उत्‍कृष्‍ट आयु का धारक ब्रह्मेन्‍द्र हुआ । वहाँ से चयकर सिंहरथ हुआ है । शन्खिका भी संसार में भ्रमणकर तप के द्वारा स्‍वर्ग गई । वहाँ से च्‍युत होकर विजयार्धपर्वत के दक्षिण तट पर वस्‍त्‍वालय नाम के नगर में राजा सेन्‍द्रकेतु और उसकी सुप्रभा नाम की स्‍त्री से मदनवेगा नाम की पुत्री उत्‍पन्‍न हुई है ॥249-251॥

परितुष्‍य नृपं श्रित्‍वा पूजयित्‍वा यथोचितम् । सुवर्णतिलके राज्‍यं नियोज्‍य बहुभि: सह ॥252॥
दीक्षां घनरथाभ्‍यर्णे जैर्नी सिंहरथोऽग्रहीत् । प्रियमित्राभिधां प्राप्य गणिर्नी गुणसन्निधिम् ॥253॥
सुधीर्मदनवेगा च कृच्‍छूमुच्‍चाचरत्‍तप: । कोपोऽपि क्‍काऽपि कोपोपलेपनापनुदे मत: ॥254॥
	यह सुनकर राजा सिंहरथ बहुत ही सन्‍तुष्‍ट हुआ । उसने पास जाकर यथायोग्‍य रीति से राजा मेघरथ की पूजा की सुवर्णतिलक नामक पुत्र के लिए राज्‍य दिया और बहुत से राजाओं के साथ घनरथ तीर्थकरके समीप जैनी दीक्षा ग्रहण कर ली । इधर बुद्धिमती मदनवेगा भी गुणों की भाण्‍डार स्‍वरूप प्रियमित्रा नाम की आर्यिकाके पास जाकर कठिन तपश्‍चरण करने लगी । सो ठीक ही है क्‍योंकि कहीं पर क्रोध भी क्रोध का उपलेप दूर करने वाला माना गया है ॥252-254॥

अथ स्‍वपुण्‍यकर्माप्‍तप्राज्‍यराज्‍यमहोदयात् । त्रिवर्गफलपर्यन्‍तपरिपूर्णमनोरथम् ॥255॥
शुद्धश्रद्धानसम्‍पन्‍नं व्रतशीलगुणान्वितम् । सप्रश्रयं श्रुताभिज्ञं प्रगल्‍भं वल्‍भभाषिणम् ॥256॥
सुसप्‍तपरमस्‍थानभागिनं भव्‍यभास्‍करम् । नृपं मेघरथं दारदारकादिनि‍षेवितम् ॥257॥
कृत्‍वा नान्‍दीश्‍वर्री पूजां जैनधर्मोपदेशिनम् । सोपवासमवाप्‍यैक: कपोत: तं सवेपथु: ॥258॥
तस्‍यानुपदमेवान्‍यो गृद्ध्रो बद्धजव: पुर: । स्थित्‍वा नृपस्‍य देवाहं महाक्षुद्वेदनातुर: ॥259॥
तत: कपोतमेतं मे भक्ष्‍यं त्‍वच्‍छरणागतम् । ददस्‍व दानशूर त्‍वं न चेद्विद्धयत्र मां भृतम् ॥260॥
	अथानन्‍तर-अपने पुण्‍यकर्म के उदय से प्राप्‍त हुए श्रेष्‍ठ राज्‍यके महोदय से त्रिवर्गके फल की प्राप्ति पर्यन्‍त जिसके समस्‍त मनोरथ पूर्ण हो चुके हैं, जो शुद्ध सम्‍यग्‍दर्शन से सम्‍पन्‍न है, व्रतशील आदि गुणों से युक्‍त है, विनय सहित है, शास्‍त्र को जानने वाला है, गम्‍भीर है, सत्‍य बोलने वाला है, सात परम स्‍थानों को प्राप्‍त है, भव्‍य जीवों में देदीप्‍यमान है तथा स्‍त्री पुत्र आदि जिसकी सेवा करते हैं ऐसा राजा मेघरथ किसी दिन आष्‍टाह्निक पूजा कर जैन धर्म का उपदेश दे रहा था और स्‍वयं उपवास का नियम लेकर बैठा था कि इनतेमें काँपता हुआ एक कबूतर आया और उसके पीछे ही बड़े वेग से चलने वाला एक गीध आया । वह राजा के सामने खड़ा होकर बोला कि हे देव ! मैं बहुत भारी भूख की वेदना से पीडित हो रहा हूं इसलिए आप, आपकी शरणमें आया हुआ यह मेरा भक्ष्‍य कबूतर मुझे दे दीजिये । हे दानवीर ! यदि आप यह कबूतर मुझे नहीं देते हैं तो वश, मुझे मरा ही समझिये ॥255-260॥

इत्‍यवादीत्‍तदाकर्ण्‍य युवा दृढरथोऽब्रवीत् । पूज्‍य ब्रूहि वदत्‍येपे गृध्र: केनास्मि विस्‍मित: ॥261॥
इति स्‍वानुजसम्‍प्रश्‍नादित्‍यवोचन्महीपति: । 2इह जम्‍बूद्रमद्वीपे क्षेत्रे मेरोरूदग्‍गते ॥262॥
नगरे पद्यिनीखेटे वणिक् सागरसेनवाक् । तस्‍यामितमति: प्रीता तयोर्लघुतरौ सुतौ ॥263॥
धनमित्रोऽभवन्‍नन्दिषेण: स्‍वधनहेतुना । हत्‍वा परस्‍परं भृत्‍वा खगावेतौ बभूवतु: ॥264॥
	गीधके यह वचन सुनकर युवराज दृढ़रथ कहने लगा कि हे पूज्‍य ! कहिये तो, यह गीध इस प्रकार क्‍यों बोल रहा है, इसकी बोली सुनकर तो मुझे बड़ा आश्‍चर्य हो रहा है । अपने छोटे भाई का यह प्रश्‍न सुनकर राजा मेघरथ इस प्रकार कहने लगा कि इस जम्‍बूद्वीप में मेरूपर्वत के उत्‍तर की ओर स्थित ऐरावत क्षेत्रके पद्यिनीखेट नामक नगरमे सागरसेन नाम का वैश्‍य रहता था । उसकी स्‍त्री का नाम अमितमति था । उन दोनोंके सबसे छोटे पुत्र धनमित्र और नन्दिषेण थे । अपने धनके निमित्‍त से दोनों लड़ पड़े और एक दूसरे को मारकर ये कबूतर तथा गीध नामक पक्षी हुये हैं ॥261-264॥

देव: सन्निहित: कश्चित् गृध्रस्‍योपरि क: स चेत् । त्‍वया हेमरथो नाम्‍ना दमितारिरणे हत: ॥265॥
परिभ्रम्‍य भवे भूय: कैलासाद्रितटेऽभवत् । पर्णकान्‍तानदीतीरे धीमांश्‍चन्‍द्राभिधानक: ॥266॥
श्रीदत्‍तायां कुशास्‍त्रज्ञस्‍तनूज: सोमतापसात् । तप: पन्‍चाग्नि सन्‍तप्‍य द्योतिर्लोकेऽमरोऽजनि ॥267॥
	गीध के ऊपर कोई एक देव स्थित है । वह कौन है ? यदि यह जानना चाहते हो तो मैं कहता हूँ दमितारिके युद्ध में तुम्‍हारे द्वारा जो हेमरथ मारा गया था वह संसार में भ्रमणकर कैलाश पर्वत के तट पर पर्णकान्‍ता नदी के किनारे सोम नामक तापस हुआ । उसकी श्रीदत्‍ता नाम की स्‍त्रीके मिथ्‍याशास्‍त्रों को जाननेवाला चन्‍द्र नाम का पुत्र हुआ । वह पन्‍चाग्नि तप तपकर ज्‍योतिर्लोक देव उत्‍पन्‍न हुआ ॥265-267॥

स कदाचिद्दिवं गत्‍वा द्वितीयेन्‍द्रसभासदै: । दाता मेघरथान्‍नान्‍य: क्षितावस्‍तीति संस्‍तुतम् ॥268॥
श्रुत्‍वा प्रोद्यदमर्षेण मां परीक्षितुमागत: । श्रृणु चेत: समाधाय भ्रातर्दानादिलक्षणम् ॥269॥
	वह किसी समय स्‍वर्ग गया हुआ था वहाँ ऐशानेन्‍द्रके सभासदों ने स्‍तुति की कि इस समय पृथिवी पर मेघरथ से बढ़कर दूसरा दाता नहीं है । मेरी इस स्‍तुति को सुनकर इसे बड़ा क्रोध आया । यह उसी क्रोधवश मेरी परीक्षा करने के लिए यहाँ आया है । हे भाई ! चित्‍त को स्थिरकर दान आदि का लक्षण सुनो ॥268-269॥

अनुग्रहार्थं स्‍वस्‍यातिसर्गो दानं विदोऽवदन् । अनुग्रहोऽपि स्‍वान्‍योपकारित्‍वमभिधीयते ॥270॥
	अनुग्रह करने के लिए जो कुछ अपना धन या अन्‍य कोई वस्‍तु दी जाती है उसे ज्ञानी पुरूषों ने दान कहा है और अनुग्रह शब्‍द का अर्थ भी अपना और दूसरे का उपकार करना बतलाया जाता है ॥270॥

दाता च शक्तिविज्ञानश्रद्धादिगुणलक्षित: । देयं वस्‍त्‍वप्‍यपीडाभाक् तद्द्वयोर्गुणवर्द्धनम् ॥271॥
	जो शक्ति विज्ञान श्रद्धा आदि गुणों से युक्‍त होता है वह दाता कहलाता है और जो वस्‍तु देने वाले तथा लेने वाले दोनोंके गुणों को बढ़ाने वाली है तथा पीड़ा उत्‍पन्‍न करने वाली न हो उसे देय कहते हैं ॥271॥	

साधनं क्रमशो मुक्‍तेराहारो भेषजं श्रुतम् । सर्वप्राणिदया शुद्धं देयं सर्वज्ञभाषितम् ॥272॥
	सर्वज्ञ देखने यह देय चार प्रकार का तबलाया है आहार, औषधि, शास्‍त्र तथा समस्‍त प्राणियों पर दया करना । ये चारों ही शुद्ध देय है तथा क्रम’क्रम से मोक्ष के साधन हैं ॥272॥

मोक्षमार्गे स्थित: पाता स्‍वस्‍यान्‍येषां च संसृते: । पात्रं दानस्‍थ सोऽभीष्‍टो निष्ठितार्थैर्निरन्‍जनै: ॥273॥
	जो मोक्षमार्ग में स्थित है और अपने आपकी तथा दूसरों की संसार भ्रमण से रक्षा करता है वह 
पात्र है ऐसा कर्ममल रहित कृतकृत्‍य जिनेन्‍द्र देव ने कहा है ॥273॥

कृतार्थ: सन् जगत्‍त्रातुं निरवद्यं वचोऽवदत् । भव्‍येभ्‍य: स हि दाता तद्देयं तत्‍पात्रमुत्‍तमम् ॥274॥
निर्दोष वचन कहते हैं वही उत्‍तम दाता हैं, वही उत्‍तम देय हैं और वही उत्‍तम पात्र हैं ॥274॥

न तु मांसादिकं देयं पात्रं नास्‍य प्रतीच्‍छक: । तद्दातापि न दातेमौ ज्ञेयौ नरकनायकौ ॥275॥
	मांस आदि पदार्थ देय नहीं है, इनकी इच्‍छा करनेवाला पात्र नहीं है, और इनका देनेवाला दाता नहीं है । ये दोनों तो नरक के अधिकारी हैं ॥275॥

ततो गृध्रो न तत्‍पात्रं नायं देय: कपोतक: । तथा मैघरर्थी वाणीमाकर्ण्‍य ज्‍यौतिषामर: ॥276॥
असि दानविभागज्ञो दानशूरश्‍च पार्थिव । इति स्‍तुत्‍वा प्रदर्श्‍य स्‍वं तं प्रपूज्‍य जगाम स: ॥277॥
	कहने का सारांश यह है कि यह गीध दान का पात्र नहीं है और यह कबूतर देने योग्‍य नहीं है । इस प्रकार मेघरथ की वाणी सुनकर वह ज्‍योतिषी देव अपना असली रूप प्रकटकर उसकी स्‍तुति करने लगा और कहने लगा कि हे राजन् ! तुम अवश्‍य ही दान के विभाग को जानने वाले हो तथा दानके शूर हो । इस तरह पूजाकर चला गया ॥276-277॥

द्विजद्वयमपि ज्ञात्‍वा तदुक्‍तं त्‍यक्‍तदेहकम् ॥ अरण्‍ये देवरमणे स्‍तां सुरूपातिरूपकौ ॥278॥
	उन गीध और कबूतर दोनों पक्षियों ने भी मेघरथ की कही सब बातें समझीं और अन्‍त में शरीर छोड़कर वे दोनों देवरमण नामक वन में सुरूप तथा अतिरूप नाम के दो व्‍यन्‍तर देव हुए ॥278॥

देवौ मेघरथं पश्‍चात्‍त्‍वत्‍प्रसादात्‍कुयोनित: । निरगाव नृपेत्‍युक्‍त्‍वा पूज्‍यं सम्‍पूज्‍य जग्‍मतु: ॥279॥
	तदनन्‍तर राजा मेघरथके पास आकर वे देव इस प्रकार स्‍तुति करने लगे कि हे राजन् ! आपके प्रसाद से ही हम दोनों कुयोनिसे निकल सके हैं। ऐसा कहकर तथा पूज्‍य मेघरथ की पूजाकर वे दोनों देव यथास्‍थान चले गये ॥279॥

कदाचित्‍स नृपो दानं दत्‍त्‍वा दमवरेशिने । चारणाय परिप्राप्‍तपन्‍चाश्‍चर्यविधि: सुधी: ॥280॥
	किसी समय उस बुद्धिमान् राजा ने चारण ऋद्धिधारी दमवर स्‍वामी के ‍लिए दान देकर पन्‍चाश्‍चर्य प्राप्‍त किये ॥280॥

नन्‍दीश्‍वरे महापूजां विधायोपोषितं श्रित: । निशायां प्रतिमायोगे ध्‍यायन्‍नस्‍थादिवाद्रिराट् ॥281॥
	किसी दूसरे दिन राजा मेघरथ ननदीश्‍वर पर्व मे महापूजा कर और उपवास धारण कर रात्रि के समय प्रतिमायोग द्वारा ध्‍यान करता हुआ सुमेरू पर्वत के समान विराजमान था ॥281॥

ईशानेन्‍द्रो विदित्‍वैतन्‍मरूत्‍सदसि शुद्धदृक् । धैर्यसारस्‍त्‍वमेवाद्य चित्रमित्‍यव्रवीन्‍मुदा ॥282॥
	उसी समय देवों की सभा में ईशानेन्‍द्र ने यह सब जानकर बड़े हर्ष से कहा कि अहा ? आश्‍चर्य है आज संसार में तू ही शुद्ध सम्‍यग्‍दृष्टि है और तू ही धीर-वीर है ॥282॥

स्‍वगतं तं स्‍तवं श्रत्‍वा देवै: कस्‍य स्‍तुति: सत: । त्‍वयाऽकारीत्‍यसौ पृष्‍ट: प्रत्‍याहेति सुरान् प्रति ॥283॥
धीरो मेघरथो नाम शुद्धदृक् पार्थिवाग्रणी: । प्रतिमायोगधार्यद्य तस्‍य भक्‍त्‍या स्‍तुति: कृता ॥284॥
	इस तरह अपने आप की हुई स्‍तुति को सुनकर देवों ने ईशानेन्‍द्र से पूछा कि आपने किस सज्‍जन की स्‍तुति की है ? उत्‍तर में इन्‍द्र देवों से इस प्रकार कहने लगा कि राजाओंमे अग्रणी मेघरथ अत्‍यन्‍त धीरवीर है, शुद्ध सम्‍यग्‍दृष्टि है, आज वह प्रतिमायोग धारण कर बैठा है । मैंने उसी की भक्ति से स्‍तुति की है ॥283-284॥

तदुदीरितमाकर्ण्‍य तत्‍परीक्षातिदक्षिणे । अतिरूपासुरूपाख्‍ये देव्‍यावागत्‍य भू‍पतिम् ॥285॥
विलासैर्विभ्रमैर्हावैर्भावैर्गीतै: प्रजल्पितै: । अन्‍यैश्‍च मदनोन्‍मादहेतुभिस्‍तन्‍मनोबलम् ॥286॥
विद्युल्‍लतेव देवार्द्रि ते चालतिुयमक्षमे । सत्‍यमीशानसम्‍प्रोक्‍तमिति स्‍तुत्‍वा स्‍वरीयतु: ॥287॥
	ईशानेन्‍द्र की उक्‍त बात को सुनकर उसकी परीक्षा करने में अत्‍यन्‍त चतुर अतिरूपा और सुरूपा नाम की दो देवियाँ राजा मेघरथके पास आई और विलास, विभ्रम, हाव-भाव, गीत, बातचीत तथा कामके उन्‍माद को बढ़ाने वाले अन्‍य कारणों से उसके मनोबल को विचलित करने का प्रयत्‍न करने लगीं परन्‍तु जिस प्रकार बिजलीरूपी लता सुमेरू पर्वत को विचलित नहीं कर सकती उसी प्रकार वे देवियाँ राजा मेघरथके मनोबल को विचलित नहीं कर सकीं। अन्‍त में वे ‘ईशानेन्‍द्रके द्वारा कहा हुआ सच है’ इस प्रकार स्‍तुति कर स्‍वर्ग चली गई ॥285-287॥

अन्‍यदैशानकल्‍पेशो मरून्‍मध्‍ये यदृच्‍छया । समस्‍तौत्प्रियमित्राया रूपमाकर्ण्‍य तत्‍स्‍तवम् ॥288॥
रतिषेणा रतिश्‍चैत्‍य देव्‍यौ तद्रूपमीक्षितुम् । ऐतां मज्‍जनवेलायां गन्‍धतैलाक्‍तदेहिकाम् ॥289॥
निरूप्‍येन्‍द्रवच: सम्‍यक श्रद्धायाप्‍यभिभाषितुम् । तया सहैत्‍य कन्‍याकृती धृत्‍वा तां समूचतु: ॥290॥
त्‍वामिध्‍यकन्‍यके द्रष्‍टुमैतामिति सखीमुखात् । ताभ्‍यामुक्‍तं समाकर्ण्‍य प्रमदादस्‍तु तिष्‍टताम् ॥291॥
तावदित्‍यात्‍मसंस्‍कारं कृत्‍वाऽऽहूयाभ्‍यदर्शयत् । तां निशम्‍याहतुस्‍ते च प्राग्‍वत्‍कान्तिर्न चाधुना ॥292॥
इति सा तद्वच: श्रुत्‍वा प्रियमित्रा महीपते: । वक्‍त्रं व्‍यलोकयत् प्राह सोऽपि कान्‍ते तथेति ताम् ॥293॥
किसी दूसरे दिन ऐशानेन्‍द्र ने देवों की सभा में अपनी इच्‍छा से राजा मेघरथ की रानी प्रियमित्राके रूप की प्रशंसा की । उसे सुनकर रतिषेणा और रति नाम की दो देवियाँ उसका रूप देखनेके लिए आई । वह स्‍नान का समय था अत: प्रियमित्राके शरीर में सुगन्धित तेल का मर्दन हो रहा था । उस समय प्रियमित्रा को देखकर देवियोंने इन्‍द्रके वचन सत्‍य समझे । अनन्‍तर उसके साथ बातचीत करने की इच्‍छा से उन देवियों ने कन्‍या का रूप धारण कर सखीके द्वारा कहला भेजा कि दो धनिक कन्‍याएँ-सेठ की पुत्रियाँ आपके दर्शन करना चाहती हैं । उनका कहा सुनकर प्रियमित्रा ने हर्ष से कहा कि ‘बहुत अच्‍छा, ठहरें’ इस प्रकार उन्‍हें ठहराकर रानी प्रियमित्रा ने अपनी सजावट की । फिर उन कन्‍याओं को बुलाकर अपने आपको दिखलाया-उनसे भेंट की । रानी को देखकर दोनों देवियाँ कहने लगी कि ‘जैसी कान्ति पहले थी अब वैसी नहीं है’ कन्‍याओं के वचन सुनकर प्रियमित्रा राजा का मुख देखने लगी । उत्‍तर में राजा ने भी कहा कि हे प्रिये ! बात ऐसी ही है ॥288-293॥

देव्‍यौ स्‍वं रूपमादाय निजागमनवृत्‍तकम् । निवेद्य रूपमस्‍याश्‍च धिग्विलक्षणभंगुरम् ॥294॥
अत्र नाभंगुरं किन्चिदिति निर्विद्य चेतसा । तां सम्‍पूज्‍येयतु: स्‍वर्ग स्‍वदीप्तिव्‍याप्‍तदिक्तटे ॥295॥
	तदनन्‍तर देवियों ने अपना असली रूप धारण कर अपने आने का समाचार कहा और इसके विलक्षण किन्‍तु नश्‍वर रूप को धिक्‍कार हो । इस संसार में कोई भी वस्‍तु अभंगुर नहीं है इस प्रकार ह्णदय से विरक्‍त हो रानी प्रियमित्रा की पूजा कर वे देवियाँ अपनी दीप्ति से दिशाओं के तट को व्‍याप्‍त करती हुई स्‍वर्ग को चली गई ॥294-295॥

देर्वी तद्धेतुना खिन्‍नां नित्‍यानित्‍यात्‍मकं जगत् । सर्वमन्‍त: शुचं मा गा इत्‍याश्‍वास्‍य महीपति: ॥296॥
	इस कारण से रानी प्रियमित्रा खिन्‍न हुई परन्‍तु ‘यह समस्‍त संसारही नित्‍यानित्‍यात्‍मक है अत: 
ह्णदय में कुछ भी शोक मत करो’ इस प्रकार राजा ने उसे समझा दिया ॥296॥

राज्‍यभोगै: स्‍वकान्‍ताभिर्नितान्‍तं निर्वृतिं व्रजन् । गत्‍वा मनोहरोद्यानमन्‍येद्यु: स्‍वगुरूं जिनम् ॥297॥
सिंहासने समासीनं सुरासुरपरिष्‍कृतम् । समस्तपरिवारेण त्रि:परीत्‍याभिवन्‍द्य च ॥298॥
सर्वभव्‍यहितं वान्‍च्‍छन् पप्रच्‍छोपासकक्रियाम् । प्राय: कल्‍पद्रमस्‍येव परार्थ चेष्टितं सताम् ॥299॥
	इस तरह अपनी स्त्रियों के साथ राज्‍य का उपभोग करते हुए राजा मेघरथ बहुत ही आनन्‍द को प्राप्‍त हो रहे थे। किसी दूसरे दिन वे मनोहर नामक उद्यान में गये । वहाँ उन्‍होंने सिंहासन पर विराजमान तथा देव और धरणेन्‍द्रों से परिवृत अपने पिता घनरथ तीर्थंकर के दर्शन किये । समस्‍त परिवार के साथ उन्‍होंने तीन प्रदक्षिणाएँ दीं, वन्‍दना की और समस्‍त भव्‍य जीवों के हित की इच्‍छा करते हुए श्रावकों की क्रिया पूछी सो ठीक ही है क्‍योंकि सज्‍जनों की चेष्‍टा कल्‍पवृक्ष के समान प्राय: परोपकार के लिए ही होती है ॥297-299॥

प्रागुक्‍तैकादशोपासकस्‍थानानि विभागत: । उपासकक्रियाबद्धोपासकाध्‍ययनाह्वयम् ॥300॥
अंग सप्‍तममाख्‍येयं श्रावकाणां हितैषिणाम् । इति व्‍यावर्णयामास तीर्थकृतप्रार्थियार्थकृत् ॥301॥
	हे देव ! जिन श्रावकों के ग्‍यारह स्‍थान पहले विभाग कर बतलाये हैं उन्‍हीं श्रावकों की क्रियाओं का निरूपण करने वाला उपासकाध्‍ययन नाम का सातवाँ अंग, हित की इच्‍छा करने वाले श्रावकों के लिए कहिए । इस प्रकार राजा मेघरथ के पूछने पर मनोरथ को पूर्ण करने वाले घनरथ तीर्थकर निम्‍न प्रकार वर्णन करने लगे ॥300-301॥

गर्भान्‍वयक्रिया: पूर्व ततो दीक्षान्‍वयक्रिया: । कर्मान्‍वयक्रियाश्‍चान्‍या स्‍तत्‍सड़्ख्‍याश्‍चानु तत्‍तवत: ॥302॥
	उन्‍होंने कहा कि ‘श्रावकों की क्रियाएँ गर्भान्‍वय, दीक्षान्‍वय और क्रियान्‍वय की अपेक्षा तीन प्रकार की हैं इनकी संख्‍या इस प्रकार है ॥302॥	

गर्भाधानादिनिर्वाणपर्यन्‍ता: प्रथमक्रिया: । प्रोक्‍ता: प्राक्‍तास्त्रिपन्‍चाशत्‍सम्‍यग्‍दर्शनशुद्धिषु ॥303॥
	पहली गर्भान्‍वय क्रियाएँ गर्भाधान को आदि लेकर निर्वाण पर्यन्‍त होती हैं इनकी संख्‍या त्रेपन है, ये सम्‍यग्‍दर्शन की शुद्धता को धारण करने वाले जीवों के होती हैं तथा इनका वर्णन पहले किया जा चुका है ॥303॥

दीक्षान्‍वयक्रियाश्‍चाष्‍टचत्‍वारिंशत् प्रकीर्तिता । अवतारादिक2निर्वृत्‍यन्‍ता निर्वाणसाधिका: ॥304॥
	अवतार से लेकर निर्वाण पर्यन्‍त होने वाली दीक्षान्‍वय क्रियाएँ अड़तालीस कही गई हैं । ये मोक्ष प्राप्‍त कराने वाली हैं ॥304॥

सद्गृहित्‍वादिसिद्धयन्‍ता: सप्‍त कर्त्रन्‍वयक्रिया: । सम्‍यक् स्‍वरूपमेतासां विधानं फलमप्‍यद: ॥305॥
तमुपासकसद्धर्म श्रुत्‍वा घनरथोदितम् । नत्‍वा मेघरथो भक्‍त्‍या मुक्‍त्‍यै शान्‍तान्‍तरंगक: ॥306॥
	और सद्गृहित्‍व को आदि लेकर सिद्धि पर्यन्‍त सात कर्त्रन्‍वय क्रियाएँ हैं । इन सबका ठीक-ठीक स्‍वरूप यह है, करने की विधि यह है तथा फल यह है । इस प्रकार घनरथ तीर्थकर ने विस्‍तार से इन सब क्रियाओं का वर्णन किया । इस तरह राजा मेघरथ ने घनरथ तीर्थंकर के द्वारा कहा हुआ श्रावक धर्म का वर्णन सुन कर उन्‍हें भक्तिपूर्वक नमस्‍कार किया और मोक्ष प्राप्‍त करने के लिए अपने ह्णदय को अत्‍यन्‍त शान्‍त बना लिया ॥305-306॥

शरीरभोगसंसारदौ:स्थित्‍यं चिन्‍तयन्‍मुहु: । संयमाभिमुखो राज्‍ये तिष्‍ठेत्‍यनुजमादिशत् ॥307॥
त्‍वया राज्‍यस्‍य यो दोषो दृष्‍टोऽदर्शि मयाऽप्‍यसौ । त्‍याज्‍यं तच्‍चेद् गृहीत्‍वाऽपि प्रागेवाग्रहणं वरम् ॥308॥
प्रक्षालनाद्धि पंकस्‍य दूरादस्‍पर्शनं वरम् । इति त‍र्स्‍िमस्‍तदादानविमुखत्‍वमुपागते ॥309॥
सुताय मेघसेनाय दत्‍त्‍वा राज्‍यं यथाविधि । स‍हस्‍त्रै: सप्‍तभि: सार्द्ध सानुजो जगतीपति: ॥310॥
नृपै: दीक्षां समादाय क्रमादेकादशांगवित् । प्रत्‍ययास्‍तीर्थकृन्‍नाम्‍न: षोडशैतानभावयत् ॥311॥
	शरीर, भोग और संसार की दुर्दशा का बार-बार विचार करते हुए वे संयम धारण करने के सम्‍मुख हुए । उन्‍होंने छोटे भाई दृढ़रथ से कहा कि तुम राज्‍य पर बैठो । परन्‍तु दृढ़रथ ने उत्‍तर दिया कि आपने राज्‍य में जो दोष देखा है वही दोष मैं भी तो देख रहा हूँ । जब कि यह राज्‍य ग्रहण कर बाद में छोड़ने के ही योग्‍य है तब उसका पहले से ही ग्रहण नहीं करना अच्‍छा है। लोक में कहावत है कि कीचड़ को धोने की अपेक्षा उसका दूर से ही स्‍पर्श नहीं करना अच्‍छा है। ऐसा कह कर जब दृढ़रथ राज्‍य ग्रहण करने से विमुख हो गया तब उन्‍होंने मेघसेन नामक अपने पुत्र के लिए विधिपूर्वक राज्‍य दे‍दिया और छोटे भाई तथा सात हजार अन्‍य राजाओं के साथ दीक्षा धारण कर ली । वे क्रम-क्रम से ग्‍यारह अंग के जानकार हो गये । उसी समय उन्‍होंने तीर्थकर नाम-कर्म के बन्‍ध्‍ा में कारणभूत निम्‍नांकित सोलह कारण भावनाओं का चिन्‍तवन किया ॥307-311॥

जिनोपदिष्‍टनिर्ग्रन्‍थमोक्षमार्गे रूचिर्मता । नि:शंकतादिकाष्‍टांगा विशुद्धिर्दर्शनस्‍य सा ॥312॥
	जिनेन्‍द्र भगवान् के द्वारा कहे हुए निर्ग्रन्‍थ मोक्षमार्ग में रूचि होना सो दर्शनविशुद्धि है । उसके नि:शंकता आदि आठ अंग हैं ॥312॥

मार्गेऽस्मिन्‍वर्तमानस्‍य यदुक्‍तं तद्भवेन्‍न वा । इति शंकापरित्‍यागं शंकारहिततां विदु: ॥313॥ 
	मोक्षमार्ग में प्रवृत्ति करने वाले मनुष्‍य के लिए जो फल बतलाया है वह होता है या नहीं इस प्रकार की शंका का त्‍याग नि:शंकता कहलाती है ॥313॥

द्विलोकभोगमिथ्‍यादृक्काड़्क्षाव्‍यावृत्तिरागमे । द्वितीयमंगमाख्‍यातं विशुद्धिर्दर्शनाश्रिता ॥314॥
	मिथ्‍यादृष्टि जीव इस लोक और परलोक सम्‍बन्‍धी भोगों की जो आकांक्षा करता है उसका त्‍याग करना आगम में नि:कांक्षित नाम का दूसरा अंग बतलाया है । इससे सम्‍यग्‍दर्शन की विशुद्धता होती है ॥314॥

देहाद्यशुचिसद्भावमवगम्‍य शुचीति य: ॥ संकल्‍पस्‍तस्‍य सन्‍त्‍याग: सा स्‍यान्निर्विचिकित्‍सता ॥315॥
	शरीर आदि में अशुचि अपवित्र पदार्थों का सद्भाव है ऐसा जानते हुए भी ‘मैं पवित्र हूँ’ ऐसा जो संकल्‍प होता है उसका त्‍याग करना निर्विचिकित्‍सा नाम का अंग है ॥315॥

अथवाऽर्हन्‍मते नेदं चेत्‍सर्व युक्‍तमित्‍यसत् । आग्रह: क्‍वापि तत्‍त्‍याग: सा स्‍यान्निर्विचिकित्‍सता ॥316॥
	यदि यह बात अर्हन्‍तके मन में न होती तो सब ठीक होता इस प्रकार का आग्रह मिथ्‍या आग्रह है उसका त्‍याग करना सो निर्विचिकित्‍सा अंग है ॥316॥

तत्‍त्‍ववद्भासमानेषु बहुदुर्णयवर्त्‍मसु । युक्ति2भावाद्विमोहत्‍वमाहुर्दृष्‍टेरमूढताम् ॥317॥
	जो वास्‍तव में तत्‍त्‍व नहीं है किन्‍तु तत्‍तव की तरह प्रतिभासित होते हैं ऐसे बहुत से मिथ्‍यानयके मार्गों में ‘यह ठीक है’ इस प्रकार मोह का नहीं होना अमूढ़ दृष्टि अंग कहलाता है ॥317॥

वृद्धिक्रियात्‍मधर्मस्‍य भावनाभि: क्षमादिभि: । अभीष्‍टं दर्शनस्‍यांग सुदृग्भिरूपर्बृहणम् ॥318॥
	क्षमा आदि की भावनाओं से आत्‍म धर्म की वृद्धि करना सो सम्‍यग्‍दृष्टियों को प्रिय सम्‍यग्‍दर्शन का उपबृंहण नाम का अंग है ॥318॥

धर्मध्‍वंसनिमित्‍त्‍ोषु या कषायोदयादिषु । धर्मव्‍यवनसंरक्षा स्‍वान्‍ययो: सा स्थितिक्रिया ॥319॥ 
कषाय का उदय आदि होना धर्मनाश का कारण है । उसके उपस्थित होने पर अपनी या दूसरे की रक्षा करना अर्थात् दोनों को धर्म से च्‍युत नहीं होने देना सो स्थितिकरण अंग है ॥319॥

जिनप्रणीतसद्धर्मामृतनित्‍यानुरागता । वात्‍सर्ल्‍य मार्गमाहात्‍म्‍यभावनास्‍यात्‍प्रभावना ॥320॥
	जिनेन्‍द्र भगवान् के द्वारा कहे हुए समीचीन धर्मरूपी अमृत में निरन्‍तर अनुराग रखना सो वात्‍सलय अंग है और मार्ग के माहात्‍म्‍य की भावना करना-जिन-मार्ग का प्रभाव फैलाना सो प्रभावना अंग है ॥320॥

ज्ञानादिषु च तद्वत्‍सु चादरो नि:कषायता । तद्द्वयं विनयस्‍याहु: सन्‍त: सम्‍पन्‍नतां स्‍फुटम् ॥321॥
	सम्‍यग्‍ज्ञानादि गुणों तथा उनके धारकों का आदर करना और कषाय रहित परिणाम रखना इन दोनों को सज्‍जन पुरूष विनय सम्‍पन्‍नता कहते हैं ॥321॥

व्रतशीलनिविष्‍टेषु भेदेषु निरवद्यता । शीलव्रतानतीचार: प्रोक्‍त: सूक्‍तविदां वरै: ॥322॥
	व्रत तथा शील से युक्‍त चारित्र के भेदों में निर्दोषता रखना-अतिचार नहीं लगाना, शास्‍त्र के उत्‍तमज्ञाता पुरूषों के द्वारा शीलव्रतानतीचार नाम की भावना कही गई है ॥322॥

ज्ञानोपयोगाऽभीक्ष्‍णोऽसौ या नित्‍यश्रुतभावना । संवेग: संसृतेर्दु:खाद् दुस्‍सहान्नित्‍यभीरूता ॥323॥
	निरन्‍तर शास्‍त्र की भावना रखना सो अभीक्ष्‍ण ज्ञानोपयोग है । संसार के दु:सह दु:ख से निरन्‍तर डरते रहना संवेग कहलाता है ॥323॥

आहारादित्रयोत्‍सर्ग: पात्रेभ्‍यस्‍त्‍याग इष्‍यते । यथागमं यथावीर्य कायक्लेशस्‍तपो भवेत् ॥324॥
	पात्रों के लिए आहार, अभय और शास्‍त्र का देना त्‍याग कहलाता है । आगम के अनुकूल अपनी शक्ति के अनुसार कायक्‍लेश करना तप क‍हलाता है ॥324॥

कदाचिन्‍मुनिसंघस्‍य बाह्माभ्‍यन्‍तरहेतुभि: । सन्‍धारणं समाधि: स्‍यात्‍प्रत्‍यूहे तपस: सति ॥325॥
	किसी समय बाह्य और आभ्‍यन्‍तर कारणों से मुनिसंघ के तपश्‍चरण में विघ्‍न उपस्थित होने पर मुनिसंघ की रक्षा करना साधुसमाधि है ॥325॥

गुणिनां निरवद्येन विधिना दु:खनिर्वृतिम् । वैयावृत्‍य क्रिया प्राय: साधनं तपस: परम् ॥326॥
	निर्दोष विधि से गुणियों के दुख दूर करना यह तप का श्रेष्‍ठ साधन वैयावृत्‍त्‍य है ॥326॥

जिनेषु गणनाथेषु बहुशास्‍त्रेषु चागमे । भावशुद्धयानुराग: स्‍याद्भक्ति: कायादिगोचरा ॥327॥
अरहन्‍त देव, आचार्य, बहुश्रुत तथा आगमन में मन वचन काय से भावों की शुद्धतापूर्वक अनुराग रखना कम से अर्हद्भक्ति, आचार्यभक्ति, बहुश्रुतभक्ति और प्रवचनभक्ति भावना है ॥327॥

सामायिकादिषट्कस्‍य यथाकालं प्रवर्तनम् । भवेदावश्‍यकाहानिर्यथोक्‍तविधिना मुने: ॥328॥
	मुनि के जो सामायिक आदि छह आवश्‍यक बतलाये हैं उनमें यथा समय आगम के कहे अनुसार प्रवृत्‍त होना सो आवश्‍यकापरिहाणि नामक भावना है ॥328॥

ज्ञानेन तपसा जैनपूजयाऽन्‍येन चापि वा । धर्मप्रकाशनं प्राज्ञा: प्राहुर्मार्गप्रभावनाम् ॥329॥
	ज्ञान से, तप से, जिनेन्‍द्र देव की पूजा से, अथवा अन्‍य किसी उपाय से धर्म का प्रकाश फैलाने को विद्वान् लोग मार्ग प्रभावना कहते हैं ॥329॥

वत्‍से धेनोरिव स्‍नेहो य: सधर्मण्‍यकृत्रिम: । तद्वात्‍सल्‍यं प्रशंसन्ति प्रशंसापारमाश्रिता: ॥330॥
और बछड़े में गाय के समान सहधर्मी पुरूष में जो स्‍वाभाविक प्रेम है उसे प्रशंसा के पारगामी 
पुरूष वात्‍सल्‍य भावना कहते हैं ॥330॥

इत्‍येतानि समस्‍तानि व्‍यस्‍तानि च जिनेश्‍वरा: । कारणान्‍यामनन्‍त्‍यन्‍त्‍यनाम्‍न: षोडश बन्‍धने ॥331॥
श्री जिनेन्‍द्रदेव इन सोलह भावनाओं को सब मिलकर अथवा अलग अलग रूप से तीर्थकर नाम कर्म के बंध का कारण मानते हैं ॥331॥

एतद्भावनया बद्धवा तीर्थकृन्‍नाम निर्मलम् । येन त्रैलोक्‍यसड़्क्षोभस्‍तत् स मेघरथो मुनि: ॥332॥
मेघरथ मुनिराज ने इन भावनाओं से उस निर्मल तीर्थंकर नाम-कर्म का बन्‍ध किया था कि जिससे तीनों लोकों में क्षोभ हो जाता है ॥332॥

क्रमेण विहरन्‍देशान् प्राप्‍तवान् श्रीपुराह्वयम् । श्रीषेणस्‍तत्‍पतिस्‍तस्‍मै दत्‍त्‍वा भिक्षां यथोचितम् ॥333॥
पश्‍चा न्‍नन्‍दपुरे नन्‍दनाभिधानश्‍च भक्तिमान् । तथैव पुण्‍डरीकिण्‍यां सिंहसेनश्‍च शुद्धदृक् ॥334॥
ज्ञानदर्शनचारित्रतपसां पर्ययान् बहून् । सम्‍यग्‍वर्द्धयते प्रापु: पन्‍चाश्‍चर्याणि पार्थिवा: ॥335॥
	वे क्रम – क्रम से अनेक देशों में विहार करते हुए श्रीपुर नामक नगर में गये । वहाँ के राजा श्रीषेण ने उन्‍हें योग्‍य विधि से आहार दिया । इसके पश्‍चात नन्‍दपुर नगर नन्‍दन नाम के भक्तिवान् राजा ने आहार दिया और तदनन्‍तर पुण्‍डरीकिणी नगरी में निर्मल सम्‍यग्‍दृष्टि सिंहसेन राजा ने आहार कराया । वे मुनिराज ज्ञान, दर्शन, चारित्र और तपकी अनेक पर्यायों को अच्‍छी तरह बढा रहे थे । उन्‍हें दान देकर उक्‍त सभी राजाओं ने पंचाश्‍चर्य प्राप्‍त किये ॥333–335॥

संयमस्‍य परां कोटिमारूह्य स मुनीश्‍वर: । दृढो दृढरथेनामा नभस्तिलकपर्वते ॥336॥
मासमात्रं परित्‍यज्‍य शरीरं शान्‍तकल्‍मष: । प्रायोपगमनेनाप्‍त: प्राणान्‍तेनाहमिन्‍द्रताम् ॥337॥
अत्‍यन्‍त धीर वीर मेघ रथ ने दृढरथके साथ – साथ नभस्तिलक नामक पर्वतपर श्रेष्‍ठ संयम धारण कर एक महीने तक प्रायोपगमन संन्‍यास धारण किया और अन्‍त में शान्‍त परिणामों से शरीर छोडकर अहमिन्‍द्र पद प्राप्‍त किया ॥336–337॥

एतौ तत्र त्रयर्स्त्रिशत्‍सागरोपमजीवितौ । विधूज्‍ज्‍वलतरारत्निशरीरौ शुक्‍ललेश्‍यकौ ॥338॥
मासै: षोडशभि: सार्द्धमासैर्नि:श्‍वासमीयुषौ । त्रयर्स्त्रिशत्सहस्‍त्राब्‍दैराह्णतामृतभोजनौ ॥339॥
नि:प्रवीचारसौख्‍याढयौ लोकनाड्यन्‍तराश्रित-। स्‍वगोचरपरिच्‍छेदप्रमाणावधिलोचनौ ॥340॥
तत्‍क्षेत्रमितवीर्याभाविक्रियौ सुचिरं स्थितौ । समनन्‍तरजन्‍माप्‍य मोक्षलक्ष्‍मीसमागमौ ॥341॥
वहाँ इन दोनों की तैंतीस सागर की आयु थी । चन्‍द्रमा के समान उज्‍जवल एक हाथ ऊँचा शरीर था, शुल्‍क लेश्‍या थी, वे साढे सोलह माह में एक बार श्‍वास लेते थे, तैंतीस हजार वर्ष बाद एक बार अमृतमय आहार ग्रहण करते थे, प्रवीचाररहित सुख से युक्‍त थे, उनके अवधिज्ञान रूपी नेत्र लोकनाडी के मध्‍यवर्ती योग्‍य पदार्थों को देखते थे, उनकी शक्ति दीप्ति तथा विक्रिया का क्षेत्र भी अवधिज्ञान के क्षेत्र के बराबर था । इस प्रकार वे वहाँ चिरकालतक स्थित रहे । वहाँ से च्‍युत हो एक जन्‍म धारणकर वे नियम से मोक्षलक्ष्‍मी का समागम प्राप्‍त करेंगे ॥338–341॥

अथास्मिन् भारते वर्षे विषय: कुरूजांगल: । आर्यक्षेत्रस्‍य मध्‍यस्‍थ: सर्वधान्‍याकरो महान् ॥342॥
अथानन्‍तर – भरत क्षेत्र में एक कुरूजांगल नाम का देश है, जो आर्य क्षेत्र के ठीक मध्‍य में स्थित है, सब प्रकार के धान्‍यों का उत्‍पत्तिस्‍थान है और सबसे बडा है ॥342॥

तत्र ताम्‍बूलवल्‍यन्‍ता: सफला: क्रमुकद्रुमा: । पुन्‍दारदारकाश्‍लेषसुखं प्रख्‍याप‍यन्ति वा ॥343॥
वहाँ पर पानकी बेलों से लिपटे एवं फलों से युक्‍त सुपारी के वृक्ष ऐसे जान पडते हैं मानों पुरूष 
और बालकों के आलिंगन का सुख ही प्रकट कर रहे हों ॥343॥

महाफलप्रदास्‍तुंगा बद्धमूला मनोहरा: । सुराजवद्विराजन्‍ते सत्‍पत्राश्‍चोचभूरूहा: ॥344॥
वहाँ चोच जाति के वृक्ष किसी उत्‍तम राजा के समान सुशोभित होते हैं क्‍योंकि जिस प्रकार उत्‍तम राजा महाफल – भोगोपभोग के उत्‍तम पदार्थ प्रदान करता है उसी प्रकार चोच जाति के वृक्ष महा फल – बडे – बडे फल प्रदान करते हैं, जिस प्रकार उत्‍तम राजा तुंग – उदारचित्‍त होता है उसी प्रकार चोच जाति के वृक्ष तुंग – ऊँचे थे, जिस प्रकार राजा बद्धमूल – पक्‍की जड़ वाले होते हैं उसी प्रकार चोच जाति के वृक्ष भी बद्धमूल – पक्‍की जड वाले थे । जिस प्रकार उत्‍तम राजा मनोहर – अत्‍यन्‍त सुन्‍दर होते हैं उसी प्रकार चोच जाति के वृक्ष भी मनोहर – अत्‍यन्‍त सुन्‍दर थे, और जिस प्रकार उत्‍तम राजा सत्‍पत्र – अच्‍छी अच्‍छी सवारियों से युक्‍त होते हैं उसी प्रकार चोच जाति के वृक्ष भी सत्‍पत्र –अच्‍छे अच्‍छे पत्‍तों से युक्‍त थे ॥344॥

सद्दृष्‍टया सौकुमार्येण छायया रसबत्‍तया । कदल्‍य: सर्वसौन्‍दर्या: सम्‍प्रीत्‍यै रमणीसमा: ॥345॥
	वहाँ के केले के वृक्ष स्त्रियों के समान उत्‍तमप्रीति करनेवाले थे क्‍योंकि जिस प्रकार केले के वृक्ष सद्दृष्टि – देखने में अच्‍छे लगते हैं उसी प्रकार स्त्रियाँ भी सद्दृष्टि – अच्‍छी आँखों वाली थीं, जिस प्रकार केलेके वृक्ष सुकुमार होते हैं उसी प्रकार स्त्रियाँ भी सुकुमार थीं, जिस प्रकार केलेके वृक्ष छाया – अनातपसे युक्‍त होते हैं उसी प्रकार स्त्रियाँ भी छाया – कान्ति से युक्‍त थीं, जिस प्रकार केले के वृक्ष रसीले होते हैं उसी प्रकार स्त्रियाँ सबसे अधिक सुन्‍दर थीं ॥345॥

आम्रा: कम्रा फलैर्नम्रा: पल्‍लवप्रसवोज्‍ज्‍वला: को‍किलालापवाचाला लोलालिकुसड्कुला: ॥346॥
	वहाँ के सुन्‍दर आम के वृक्ष फलों से झुक रहे थे, नई नई कोंपलों तथा फूलों से उज्‍जवल थे, कोकिलाओं के वार्तालाप से मुखरित थे, और चंचल भ्रमरों के समूह से व्‍यग्र थे ॥346॥

स्‍थूलपक्‍कफला: प्रोद्यद् गन्‍धान्‍धीकृतषट्पदा: । पनसा: प्रचुरा रेजुरामूलात्‍फलदायिन: ॥347॥
	जिनमें बडे – बडे पके फल लगे हुए हैं, जिनकी निकलती हुई गन्‍ध से भ्रमर अंधे हो रहे थे, और जो मूल से ही लेकर फल देनेवाले थे ऐसे कटहल के वृक्ष वहाँ अधिक सुशोभित होते थे ॥347॥

गुल्‍मवल्‍लीद्रमा: सर्वे प्रसूनभरभड्गुरा: । क्रीडागारनिभा: भान्‍ति कामनाममहीभुज: ॥348॥
	फूलों के भार से झुकी हुई वहाँ की झाडियाँ, लताएँ और वृक्ष सभी ऐसे जान पडते थे मानो कामदेव रूपी राजा के क्रीडाभवन ही हों ॥348॥

निर्भूमिच्छिद्रमच्छिद्रं नि:पाषाणं निरूसरम् । निर्नष्‍टाष्‍टभयं भूरिभूतलं सफलं सदा ॥349॥
	वहाँ की भूमि में गडढे नहीं थे, छिद्र नहीं थे पत्‍थर नहीं थे, ऊषर जमीन नहीं थी, आठ भय नहीं थे किन्‍तु इसके विपरीत वहाँ की भूति सदा फल देती रहती थी ॥349॥

अप्रमादोरूचारित्रा: प्रायश्चित्‍तमिव द्विजा: । न दण्‍डभयमृच्‍छन्‍ति प्रजा: स्‍वस्थितिपालनात् ॥350॥
	जिस प्रकार प्रमादरहित श्रेष्‍ठ चारित्र को पालन करने वाले द्विज कभी प्रायश्चित नहीं प्राप्‍त करते उसी प्रकार वहाँ की प्रजा अपनी – अपनी मर्यादा का पालन करने से कभी दण्‍ड का भय नहीं प्राप्‍त करती थी ॥350॥

महाजलाशया नित्‍यमच्‍छा: स्‍वच्‍छाम्‍बुसम्‍भृता: । नानाप्रसवसंछन्‍ना जहुर्ज्‍योतिर्जगच्छिूयमू ॥351॥
	जिन में निरन्‍तर मच्‍छ - जलचर जीव रहते हैं, जो स्‍वच्‍छ जल से भरे हुए हैं, और अनेक प्रकार के फूलों से आच्‍छादित हैं ऐसे वहाँ के सरोवर ज्‍योतिर्लोककी शोभा हरण करते हैं ॥351॥

पुष्‍पनेत्रा: समुत्‍तुंगा विटपायतबाहव: । भूरूहा भूमिपायन्‍ते सदा चारूफलावहा: ॥352॥
	वहाँ के वृक्ष ठीक राजाओं के समान आचरण करते थे क्‍योंकि जिस प्रकार राजा पुष्‍यनेत्र – कमलपुष्‍प के समान नेत्रों वाले होते हैं उसी प्रकार वहाँ के वृक्ष भी समुत्‍तंग – बहुत ऊँचे थे, जिस प्रकार राजा विटपायतबाहु होते हैं-शाखाओं के समान लम्‍बी भुजाओं से युक्‍त होते हैं उसी प्रकार वहाँ के वृक्ष भी विटपायतबाहव: - शाखाएँ ही जिनकी लम्‍बी भुजाएँ हैं ऐसे थे और जिस प्रकार राजा सदा उत्‍तमफल प्रदान करते हैं उसी प्रकार वहाँ के वृक्ष भी सदा सुन्‍दर फलों को धारण करने वाले थे ॥352॥

पल्‍लवोष्‍ठा: प्रसुनाढयास्‍तन्‍वंगयोऽलिकुलालका: । सत्‍पत्राश्चित्रवल्‍लर्यो रमण इव रेजिरे ॥353॥
	वहाँ की अनेक प्रकार की लताएँ स्त्रियों के समान सुशोभित हो रही थीं क्‍योकिं जिस प्रकार स्त्रियों के लाल लाल ओठ होते हैं उसी प्रकार वहाँ की लताओं में लाल पल्‍लव थे, जिस प्रकार स्त्रियाँ मन्‍द मन्‍द मुसकान से सहित होती हैं उसी प्रकार वहाँ की लताएँ फूलों से सहित थीं, जिस प्रकार स्त्रियाँ तन्‍वंगी – पतली होती हैं उसी प्रकार वहाँ की लताएँ भी तन्‍वंगी – पतली थीं, जिस प्रकार स्त्रियाँ काले काले केशों से युक्‍त होती हैं उसी प्रकार वहाँ की लताएँ भी काले काले भ्रमरों से युक्‍त थीं, और जिस प्रकार स्त्रियाँ सत्‍पत्र – उत्‍तमोत्‍तम पत्र –रचनाओं से सहित होती हैं उसी प्रकार वहाँ की लताएँ भी उत्‍तमोत्‍तम पत्रों से युक्‍त थी ॥353॥

आमध्‍यं रसिकामूलात्‍पर्यन्‍ते विरसास्‍तत: । पीडयन्‍ते सुतरां यन्‍त्रैरिक्षवो जितदुर्जना: ॥354॥
	जो मूल से लेकर मध्‍यभाग तक रसिक हैं और अन्‍त में नीरस हैं ऐसे दुर्जनों को जीतनेवाले ईख ही वहाँ पर यन्‍त्रों द्वारा अच्‍छी तरह पीडे जाते थे ॥354॥

शब्‍दनिष्‍पादने लोप: प्रध्‍वंस: पापवृत्तिषु । दाहो विरहिवर्गेषु वेध: श्रवणयोर्द्वये ॥355॥
	वहाँ पर लोप-अनुबन्‍ध आदि का अदर्शन शब्‍दों के सिद्ध करने में होता था अन्‍य दूसरे का लोप-नाश नहीं होता था, नाश पापरूप प्रवृत्तियों का होता था, दाह विरही मनुष्‍यों में होता था और बेध अर्थात् छेदना दोनों कानों में होता था, दूसरी जगह नहीं ॥355॥

दण्‍डो दारूषु शस्‍त्रेषु निर्स्त्रिशोक्तिस्‍तपस्विषु । निर्धनत्‍वं विदानत्‍वं महापाये न दन्तिषु ॥356॥
	दण्‍ड केवल लकडि़यों में था । वहाँ के प्रजा में दण्‍ड अर्थात् जुर्माना नहीं था, निर्स्त्रिशता अर्थात् तीक्ष्‍णता केवल शस्‍त्रों में थी वहाँ की प्रजामें निर्स्त्रिशता अर्थात् दुष्‍टता नहीं थी, निर्धनता अर्थात् निष्‍परिग्रहता तपस्वियों में ही थी वहाँ के मनुष्‍यों में निर्धनता अर्थात् गरीबी नहीं थी और विदानत्‍व अर्थात् दान देने का अभाव नहीं था ॥356॥

सुरतेषु विलज्‍जत्‍वं कान्‍तकन्‍यासु याचनम् । तापोऽनलोपजीवेषु मारणं रसवादिषु ॥357॥
	निर्लज्‍जपना केवल संभोग क्रियाओं में था, याचना केचल सुन्‍दर कन्‍याओं की होती थी, ताप केवल अग्नि से आ‍जीविका करने वालों में था और मारण केवल रसवादियों में था – रसायन आदि बनाने वालों में था ॥357॥

नाकाण्‍डमृत्‍यव: सन्ति नापि दुर्मार्गगामिन: । मुक्‍त्‍वा विग्रहिणो मुक्‍तमारणान्तिकविग्रहात् ॥358॥
	वहाँ कोई असमय में नहीं मरते थे, कोई कुमार्ग में नही चलते थे और मुक्‍त जीवों तथा मारणान्तिक समुद्घात करने वालों को छोड़कर अन्‍य कोई विग्रही-शरीर रहित तथा मोड़ा से रहित नहीं थे ॥358॥

प्राच्‍यवृत्तिविपर्यास: संयमग्राहिणोऽ2भवत् । न षट्कर्मसु कस्‍यापि वर्णानां दुर्णयद्विषाम् ॥359॥
	मिथ्‍या नय से द्वेष रखने वाले चारों ही वर्ण वाले जीवों के देवपूजा आदि छह कर्मों में कहीं प्राचीन प्रवृत्ति का उल्‍लंघन नहीं था अर्थात् देवपूजा आदि प्रशस्‍त कार्यों की जैसी प्रवृत्त्‍िा पहले से चली आई थी उसी के अनुसार सब प्रवृत्ति करते थे । यदि प्राचीन प्रवृत्ति के क्रम का उल्‍लंघन था तो संयम ग्रहण करने वाले के ही था अर्थात् संयमी मनुष्‍य ही पहले से चली आई असंयमरूप प्रवृत्ति का उल्‍लंघन संयम की नई प्रवृत्ति स्‍वीकृत करता था ॥359॥

शालयो लीलया वृद्धिमुपेता: सर्वतर्पिण: । विनम्रा: फलसम्‍प्राप्‍तौ भेजु: सद्भूमिपोपमाम् ॥360॥
	लीलापूर्वक वृद्धि को प्राप्‍त हुए एवं सबको सस्‍न्‍तुष्‍ट करने वाले धान्‍य के पौधे, फल लगने पर अत्‍यन्‍त नम्र हो गये थे-नीचे को झुक गये थे अत: किसी अच्‍छे राजा की उपमा का धारण कर रहे थे ॥360॥

क्षरन्ति वारिदा: काले दुहते धेनव: सदा । फलन्ति भूरूहा: सर्वे पुष्‍पन्ति च लतास्‍तता: ॥361॥
	वहाँ मेघ समय पर पानी बरसाते थे, गायें सदा दूध देती थीं, सब वृक्ष फलते थे और फैली हुई लताएँ सदा पुष्‍पों से युक्‍त रहती थीं ॥361॥

नित्‍योत्‍सवा: निरातंका निर्बन्‍धा धनिका: प्रजा: । निर्मला नित्‍यकर्माणो नियुक्‍ता: स्‍वासु वृत्तिषु ॥362॥ 
	वहाँ की प्रजा नित्‍योत्‍सव थी अर्थात् उसमें निरन्‍तर उत्‍सव होते रहते थे, निरातंक थी उसमें किसी प्रकार की बीमारी नहीं होती थी, निर्बन्‍ध थी हठ रहित थी, धनिक थी, निर्मल थी, निरन्‍तर उद्योग करती थी और अपने अपने कर्मों में लगी रहती थी ॥362॥

हास्तिनाख्‍या पुरी तस्‍य शुभा नाभिरिवाबभौ । भृशं देशस्‍य देहस्‍य म‍हती मध्‍यवर्तिनी ॥363॥
जिस प्रकार शरीर के मध्‍य में बड़ी भारी नाभि होती है उसी प्रकार उस कुरूजांगल देश के मध्‍य में एक हस्तिनापुर नाम की नगरी है ॥363॥

भूरिनीरभवानेकप्रसूनोदितभूतिभि: । तिसृभि: परिखाभिस्‍तन्‍नगरं परिवेष्टितम् ॥364॥
	अगाध जल में उत्‍पन्‍न हुए अनेक पुष्‍पों–द्वारा जिनकी शोभा बढ़ रही है ऐसी तीन परिखाओं से वह नगर घिरा हुआ था ॥364॥

विभाति गोपुरोपेतद्वाराट्टालकपड़्क्तिभि: । वप्रप्राकारदुर्लड़्ध्‍यं मुरजै: कपिशीर्षकै: ॥365॥
	धूलिके ढेर और कोट की दीवारों से दुर्लड़्घ्‍य वह नगर गोपुरों से युक्‍त दरवाजों, अट्टालिकाओं की पंक्तियों तथा बन्‍दरों के शिर जैसे आकार वाले बुरजों में बहुत ही अधिक सुशोभित हो रहा था ॥365॥

इन्‍द्रकोशैर्बृहद्यन्‍त्रैर्युक्‍तं देवपथादिभि: । महाक्षुद्राग्रिमद्वाग्रिमद्वारैर्वीथिभिर्बहुभिश्‍च तत् ॥366॥
	वह नगर, राजमार्ग में ही मिलने वाले डराने के लिए बनाये हुए हाथी, घोड़े आदि के चित्रों तथा बहुत छोटे दरवाजों वाली बहुत-सी गलियों से युक्‍त था ॥366॥

राजमार्गा विराजन्‍ते सारवस्‍तुसमन्विता: । स्‍वर्गापवर्गमार्गाभा: सन्‍चरच्‍चारूवृत्‍तय: ॥367॥
	जो सार वस्‍तुओं से सहित हैं तथा जिनमें सदाचारी मनुष्‍य इधर से उधर टहला करते हैं ऐसे वहाँ के राजमार्ग स्‍वर्ग और मोक्ष के मार्ग के समान सुशोभित होते थे ॥367॥

न नेपय्यादिभिर्भेदस्‍तद्भुवां सारवस्‍तुजै: । कुलजातिवयोवर्णवचोबोधादिभिर्भिदा ॥368॥
	वहाँ उत्‍पन्‍न होने वाले मनुष्‍यों में श्रेष्‍ठ वस्‍तुओं से उज्‍पन्‍न हुए नेपथ्‍य-वस्‍त्राभूषणादि से कुछ भी भेद नहीं था केवल कुल, जाति, अवस्‍था, वर्ण, वचन और ज्ञान की अपेक्षा भेद था ॥368॥

तत्‍पुर्या सौधकूटाग्रबद्धध्‍वजनिरोधनात् । नातपस्‍य प्रवेशोऽस्ति विघनार्कदिनेष्‍वपि ॥369॥
	उस नगर में राजभवनों के शिखरों के अग्रभाग पर जो ध्‍वजाएँ फहरा रही थीं उनसे रूक जाने के कारण जब सूर्य पर बादलों का आवरण्‍नहीं रहता उन दिनों में भी घूप का प्रवेश नहीं हो पाता था ॥369॥

पुष्‍पांगरागधूपादिसौगन्‍ध्‍यान्‍धीकृतालिभि: । भ्रमद्भिस्‍तत्र खे प्रावृट्शंका गुहशिखण्डिनाम् ॥370॥
	पुष्‍प, अंगराग तथा धूप आदि की सुगन्धि से अन्‍धे होकर जो भ्रमर आकाश में इधर-उधर उड़ रहे थे उनसे घर के मयूरों को वर्षा ऋतु की शंका हो रही थी ॥370॥

रूपलावण्‍यकान्‍त्‍यादिगुणैर्युवतिभिर्युता: । युवानस्‍तैश्‍च तास्‍तत्र  तदन्‍योन्‍यसुखावहा: ॥371॥
	वहाँ रूप, लावण्‍य तथा कान्ति आदि गुणों से युक्‍त युवक युवतियों के साथ और युवतियाँ युवकों के साथ रहती थीं तथा परस्‍पर एक दूसरे को सुख पहुँचाती थीं ॥371॥

मदनोद्दीपनद्रव्‍यैर्निसर्गप्रेमतो गुणै: । कान्‍त्‍यादिभिश्‍च दम्‍पत्‍यो: प्रीतिस्‍तत्र निरन्‍तरम् ॥372॥
	वहाँ काम को उद्दीपित करने वाले पदार्थ, स्‍वाभाविक प्रेम, तथा कान्ति आदि गुणों से स्‍त्री-पुरूषों में निरन्‍तर प्रीति बनी रहती थी ॥372॥

अहिंसालक्षणो धर्मो यतयो विगतस्‍पृहा: । देवोऽर्हन्‍नैव निर्दोषस्‍तत्‍सर्वेऽप्‍यत्र धार्मिका: ॥373॥
	वहाँ धर्म अहिंसा रूप माना जाता था, मुनि इच्‍छारहित थे, और देव रागादि दोषों से रहित अर्हन्‍त ही माने जाते थे इसलिए वहाँ के सभी मनुष्‍य धर्मात्‍मा थे ॥373॥

यत्किन्चित् सन्चितं पापं पन्‍चसूनादिवृत्तिभि: । पात्रदानादिभि: सद्यस्‍तद्विलम्‍पन्‍त्‍युपासका: ॥374॥
	वहाँ के श्रावक, चक्‍की चूला आदि पाँच कार्यों से जो थोड़ा–सा पाप संचित करते थे उसे पात्रदान आदि के द्वारा शीघ्र ही नष्‍ट कर डालते थे ॥374॥

न्‍याय्यो नृप: प्रजा धर्म्‍या निर्जन्‍तु क्षेत्रमन्‍वहम् । स्‍वाध्‍यायस्‍तत्‍पुरं तस्‍मान्‍न त्‍य‍जन्ति यतीश्‍वरा:॥375॥
	वहाँ का राजा न्‍यायी था, प्रजा धर्मात्‍मा थी, क्षेत्र जीवरहित-प्रासुक था, और प्रतिदिन स्‍वाध्‍याय होता रहता था इसलिए मुनिराज उस नगर को कभी नहीं छोड़ते थे ॥375॥

नानापुष्‍पफलानम्रमहीजैर्नन्‍दनैर्वनै: । नन्‍दनं च विजीयेत तत्‍पुरोपान्‍तवर्तिभि: ॥376॥
	जिनके वृक्ष अनेक पुष्‍प और फलों से नम्र हो रहे हैं तथा जो सबको आनन्‍द देने वाले हैं ऐसे उस नगर के समीपवर्ती वनों से इन्‍द्रा का नन्‍दन वन भी जीता जाता था ॥376॥

निष्‍पन्‍नसारवस्‍तूनां नि:शेषाणां निजोद्भव-। स्‍थानेष्‍वनुपभोग्‍यत्‍वात्‍तदेवायान्ति सर्वत: ॥377॥
तत्रस्‍थैरेव भुज्‍यन्‍ते तानि दानेन चेद्धहि: । निर्यान्ति यान्‍तु तत्‍तादृक् त्‍यागिभोगिजनैश्चितम् ॥378॥
	संसार में जितनी श्रेष्‍ठ वस्‍तुएँ	 उत्‍पन्‍न होती हैं उन सबका अपनी उत्‍पत्ति के स्‍थान में उपभोग करना अनुचित है इसलिए सब जगह की श्रेष्‍ठ वस्‍तुएँ उसी नगर में आती थीं और वहाँ के रहने वाले ही उनका उपभोग करते थे । यदि कोई पदार्थ वहाँ से बाहर जाते थे तो दान से ही बाहर जा सकते थे इस तरह वह नगर पूर्वोक्‍त त्‍यागी तथा भोगी जनों से व्‍याप्‍त था ॥377-378॥

तत्र तादात्विका: सर्वे तन्‍न दोषाय कल्‍पते । तत्‍पण्‍यात् सर्ववस्‍तूनि वर्द्धन्‍ते प्रत्‍यहं यत: ॥379॥
	उस नगर के सब लोग तादात्विक थे-सिर्फ वर्तमान की ओर दृष्टि रखकर जो भी कमाते थे उसे खर्च कर देते थे । उनकी यह प्रवृत्ति दोषाधायक नहीं थी क्‍योंकि उनके पुण्‍य से वस्‍तुएँ प्रतिदिन बढ़ती थीं ॥379॥

ब्रह्मस्‍थानोत्‍तरे भागे भुवोऽभूद्राजमन्दिरम् । महामेरूनिभं भास्‍वद्भद्रशालादिभूषितम् ॥380॥
	उस नगर में ब्रह्मस्‍थान के उत्‍तरी भूभाग में राजमन्दिर था जो कि देदीप्‍यमान भद्रशाल-उत्‍तमकोट आदि से विभूषित था और भद्रशाल आदि वनों से सुशोभित महामेरू के समान जान पड़ता था ॥380॥

यथास्‍थाननिवेशेन परितो राजमन्दिरम् । उडूनि वो ज्‍वलद्रम्‍यहर्म्‍याण्‍यन्‍यादि वा बभु: ॥381॥
	उस राजमन्दिर के चारों ओर यथायोग्‍य स्‍थानों पर जो अन्‍य देदीप्‍यमान सुन्‍दर महल बने हुए थे वे मेरू के चारों ओर स्थित नक्षत्रों के समान सुशोभित हो रहे थे ॥381॥

तद्राजधानीनाथस्‍य काश्‍यपान्‍वयभास्‍वत: । भूपस्‍याजितसेनस्‍य चित्‍तनेत्रप्रियप्रदा ॥382॥
बालचन्‍द्रादिसुस्‍वप्‍नदर्शिनी प्रियदर्शना । ब्रह्मकल्‍पच्‍युतं सूनुं विश्‍वसेनमजीजनत् ॥383॥
	उस हस्तिनापुर राजधानी में काश्‍यपगोत्री देदीप्‍यमान राजा अजितसेन राज्‍य करते थे । उनके चित्‍त तथा नेत्रों को आनन्‍द देनी वाली प्रियदर्शना नाम की स्‍त्री थी । उसने बालचन्‍द्रमा आदि शुभ स्‍वप्‍न देखकर ब्रह्मस्‍वर्ग से च्‍युत हुए विश्‍वसेन नामक पुत्र को उत्‍पन्‍न किया था ॥382-383॥

गन्‍धारविषयख्‍यातगान्‍धारनगरेशिन: । अजितन्‍जयभूभर्तुरजितायां सुता गता ॥384॥
सनत्‍कुमारादैराख्‍या विश्‍वसेनप्रियाऽभवत् । श्रीह्रीधृत्‍यादिसंसेव्‍या नभस्‍ये कृष्‍णसप्‍तमी ॥385॥
दिने भरणिनक्षत्रे यामिनीतुर्यभागगा । स्‍वप्‍नान् षोडश साऽऽद्राक्षीत्‍साक्षात्‍पुत्रफलप्रदान् ॥386॥
	गन्‍धार देश के गन्‍धार नगर के राजा अजितन्‍जय के उनकी अजिता रानी से सनत्‍कुमार स्‍वर्ग से आकर ऐरा नाम की पुत्री हुई थी और यही ऐरा राजा विश्‍वसेन की प्रिय रानी हुई थी । श्री ह्री धृति आदि देवियाँ उसकी सेवा करती थीं । भादों बदी सप्‍तमी के दिन भरणी नक्षत्र में रात्रि के चतुर्थ भाग में उसने साक्षात् पुत्र रूप फल को देने वाले सोलह स्‍वप्‍न देखे ॥384-386॥

दरनिद्रासमुद्भूतबोधा शुद्धसुवासना । तदनन्‍तरमैक्षिष्‍ट प्रविष्‍टं वदनं गजम् ॥387॥
	अल्‍पनिद्रा के बीच जिसे कुछ-कुछ ज्ञान प्राप्‍त हो रहा है तथा जिसके मुख से शुद्ध सुगन्धि प्रकट हो रही है ऐसी रानी ऐरा ने सोलह स्‍वप्‍न देखने के बाद अपने मुख में प्रवेश करता हुआ एक हाथी देखा  ॥387॥

तदैवासौ दिवो देवस्‍ततो मेघरथाभिध: । तस्‍यामवतरद् गर्भे शुक्‍तौ मुक्‍तोदबिन्‍दुवत् ॥388॥
	उसी समय मेघरथ का जीव स्‍वर्ग से च्‍युत होकर रानी ऐरा के गर्भ में आकर उस तरह अवतीर्ण हो गया जिस तरह कि शुक्ति में मोती रूप परिणमन करने वाली पानी की बूँद अवतीर्ण होती है ॥388॥

तदैव यामभेरी च तत्‍स्‍वप्‍नशुभसूचिनी । जजृम्‍भे मधुरं सुप्‍तां बोधयन्‍तीव सुन्‍दरीम् ॥389॥
	उसी समय सोती हुई सुन्‍दरी को जगाने के लिए ही मानो उसके शुभ स्‍वप्‍नों को सूचित करने वाली अन्तिम पहर की भेरी मधुर शब्‍द करने लगी ॥389॥

पद्यिनीव तदाकर्ण्‍य विकसन्‍मुखपंकजा । शय्यागृहात्‍समुत्‍थाय कृतमंगलमज्‍जना ॥390॥
तत्‍कालोचितनेपथ्‍या कल्‍पवल्‍लीव जंगमा । सितातपत्रवित्रासितार्कबालांशुमालिका ॥391॥
प्रकीर्णकपरिक्षेपप्रपन्चितमहोदया । जनै: कतिपयैरेव प्रत्‍यासन्‍नै: परिष्‍कृता ॥392॥
साऽविशचन्‍द्ररेखाभा सभामिव विभावरीम् । कृतोपचारविनयां 1तामार्द्धासनमापयत् ॥393॥
	उस भेरी को सुनकर रानी ऐरा का मुख-कमल, कमलिनी के समान खिल उठा। उसने शय्यागृह से उठकर मंगल-स्‍नान किया, उस समय के योग्‍य वस्‍त्राभूषण पहने और चलती – फिरती कल्‍पलता के समान राजसभा को प्रस्‍थान किया । उस समय वह अपने ऊपर लगाये हुए सफेद छत्र से बालसूर्य की किरणों के समूह को भयभीत कर रही थी, ढुरते हुए चमरों से अपना बडा भारी अभ्‍युदय प्रकट कर रही थी, और पासमें रहने वाले कुछ लोगों से सहित थी । जिस प्रकार रात्रि में चन्‍द्रमा की रेखा प्रवेश करती है उसी प्रकार उसने राजसभा में प्रवेश किया । औपचारिक विनय करनेवाली उस रानी को राजा ने अपना आधा आसन दिया ॥390–393॥

नृपं साभिनिवेद्यात्‍मदृष्‍टस्‍वप्रावलीं क्रमात् । तत्‍फलान्‍यप्‍यबोधिष्‍ट राज्ञ: सावधिलोचनात् ॥394॥
	उसने अपने द्वारा देखी हुई स्‍वप्‍नावली क्रम – क्रम से राजा को सुनाई और अवधिज्ञान रूपी नेत्र को धारण करने वाले राजा से उनका फल मालूम किया ॥394॥

स्‍वर्गात्‍तदैव देवेन्‍द्रा: सह देवैश्रतुविंधै: । स्‍वर्गावतारकल्‍याणं सम्‍प्राप्‍य समुपादयन् ॥395॥
	उसी समय चतुर्णिकायके देवों के साथ स्‍वर्ग से इन्‍द्र आये और आकर गर्भावतारकल्‍याणक करने लगे ॥395॥

त्रिविष्‍टपेश्‍वरे गर्भे वर्द्धमाने महोदयै: । अभ्‍येत्‍य नवमं मासं माता त्रिजगदीशितु: ॥396॥
मासान् पंचदश प्राप्‍तरत्‍नवृष्‍ठयाऽमरार्चना । शुचौ कृष्‍णचतुर्दश्‍यां याम्‍ययोगे निशात्‍यये ॥397॥
नन्‍दनं जगदानन्‍दसन्‍दोहमिव सुन्‍दरम् । असूतामलसद्वोधत्रितयोज्‍जललोचनम् ॥398॥
	उधर रानी के गर्भ में इन्‍द्र बडे अभ्‍युदय के साथ बढने लगा और इधर त्रिलोकीनाथ की माता रानी पन्‍द्रह माह तक देवों के द्वारा की हुई रत्‍नवृष्टि आदि पूजा प्राप्‍त करती रही । जब नवाँ माह आया तब उसने ज्‍येष्‍ठ कृष्‍ण चतुर्दशी के दिन याम्‍ययोग में प्रात:काल के समय पुत्र उत्‍पन्‍न किया । वह पुत्र ऐसा सुन्‍दर था मानो समस्‍त संसार के आनन्‍द का समूह ही हो । साथ ही अत्‍यन्‍त निर्मल मति-श्रुत-अवधिज्ञानरूपी तीन उज्‍ज्‍वल नेत्रों का धारक भी था ॥396-398॥

शंखभेरीगजारातिघण्‍टारावावबोधिता: । जैनं जन्‍मोत्‍सवं देवा: सम्‍भूय समबर्द्धयन् ॥399॥
	शंखनाद, भेरीनाद, सिेंहनाद और घंटानाद से जिन्‍हें जिन-जन्‍म की सूचना दी गई है ऐसे चारों निकायों के देवों ने मिलकर जिनेन्‍द्र भगवान् का जन्‍मोत्‍सव बढ़ाया ॥399॥

तदा शची महादेवी प्रद्योतितदिगन्‍तरा । गर्भगेहं प्रविश्‍योंचैर्मायानिद्रावशीकृताम् ॥400॥
जिनेन्‍द्रजननीमैरां कुमारसहितां सतीम् । परीत्‍य प्रप्रणम्‍यार्च्‍या मायाविष्‍कृतबालका ॥401॥
त्रिलोकमातु: पुरतो निवेश्‍य परमेश्‍वरम् । कुमारवरमादाय विश्‍वामरनमस्‍कृतम् ॥402॥
मृदुबाहुयुगात्रीत्‍वा स्‍वपतेरकरोत्‍करे । ऐरावतगजस्‍कन्‍धमारोप्‍य मरूतां पति: ॥403॥
पुरेव पुरूदेवं तं सुराद्रेर्मस्‍तकापिंतम् । अभिषिच्‍याम्‍बुभि: क्षीरमहाम्‍भोनिधिसम्‍भवै: ॥404॥
	उस समय दिशाओं के मध्‍यको प्रकाशित करने वाली महादेवी इन्‍द्राणी ने गर्भ-गृह में प्रवेश किया और कुमारसहित पतिव्रता जिन माता ऐरा को मायामयी निद्रा ने वशीभूत कर दिया । उसने पूजनीय जिन माता को प्रदक्षिणा देकर प्रणाम किया और एक मायामयी बालक उसके सामने रख कर जिन्‍हें सर्वदेव नमस्‍कार करते हैं ऐसे श्रेष्‍ठ कुमार जिन-बालक को उठा लिया तथा अपनी दोनों कोमल भुजाओं से ले जाकर इन्‍द्र के हाथों में सौंप दिया। इन्‍द्र ने इन्‍हें ऐरावत हाथी के कन्‍धे पर विराजमान कर क्षीर-महासागर के जल से उनका अभिषेक किया था इसी प्रकार इन्‍हें भी सुमेरू पर्वत के मस्‍तक पर विराजमान कर क्षीर-महासागर के जल से इनका अभिषेक किया ॥399–404॥

प्रसाधनविशेषाणामपि चैकं प्रसाधनम् । आचारपालनायैव भूषयित्‍वा विभूषणै: ॥405॥
	यद्यपि भगवान् स्‍वयं उत्‍तमोत्‍तम आभूषणों में से एक आभूषण थे तथापि इन्‍द्र ने केवल आचार का पालन करने के लिए ही उन्‍हें आभूषणों से विभूषित किया था ॥405॥

सर्वशान्तिप्रदो देव: शान्तिरित्‍यस्‍तु नामभाक् । इति तस्‍याभिषेकान्‍ते नामासौ निरवर्तयत् ॥406॥
	‘ये भगवान् सबको शान्ति देनेवाले हैं इसलिए ‘शान्ति’ इस नाम को प्राप्‍त हों’ ऐसा सोच कर इन्‍द्र ने अभिषेक के बाद उनका शान्तिनाथ नाम रक्‍खा ॥406॥

प्रीत्‍या सुखरै: सार्द्ध मन्‍दरादेत्‍य मन्‍दिरम् । जनन्‍या: सर्वमावेद्य जगदीशं समर्पयत् ॥407॥
	तदनन्‍तर धर्मेन्‍द्र सब देवों के साथ बडे प्रेम से सुमेरू पर्वत से राजमन्‍दिर आया और मातासे सब समाचार कह कर उसने वे त्रिलोकीनाथ माता को सौंप दिये ॥407॥	

अनृत्‍यंचोदितानन्‍दो बहुभावरसोदय: । सम्‍मदश्‍चेदमर्याद: सरागं कं न नर्तयेत् ॥408॥
	जिसे आनन्‍द प्रकट हो रहा है तथा जिसके अनेक भावों और रसों का उदय हुआ है ऐसे इन्‍द्र ने नृत्‍य किया सो ठीक ही है क्‍योंकि जब हर्ष मर्यादा का उल्‍लघंन कर जाता है तो किस रागी मनुष्‍य को नहीं नचा देता ? ॥408॥

लोकपालांस्त्रिलोकानां पालकस्‍य महात्‍मन: । बालकस्‍यास्‍य कल्‍पेश: पालकान्‍पर्यकल्‍पयत् ॥409॥
	यद्यपि भगवान्‍तीन लोक के रक्षक थे तो भी इन्‍द्र ने उन बालक रूपधारी महात्‍मा की रक्षा करने के लिए लोकपालों को नियुक्‍त किया था ॥409॥

इति द्वितीयकल्‍याणसाकल्‍यसमनन्‍तरम् । सशक्रा: सर्वगीर्वाणा: स्‍वं स्‍वमोक: समं ययु: ॥410॥
	इस प्रकार जन्‍मकल्‍याणक का उत्‍सव पूर्ण कर समस्‍त देव इन्‍द्र के साथ अपने अपने स्‍थान पर चले गये ॥410॥

चतुर्विभक्‍तपल्‍योपमत्र्यंशोनत्रिसागरे । धर्मतीर्थस्‍य सन्‍ताने पल्‍यतुर्याशशेषिते ॥411॥
व्‍युच्छिन्‍ने युक्तिसन्‍मार्गे तदभ्‍यन्‍तरजीवित: । शान्ति: समुदपाद्यानमन्‍नरामरनायक: ॥412॥
	धर्मनाथ तीर्थकर के बाद पौन पल्‍य कम तीन सागर बीत जाने तथा पाव पल्‍य तक धर्म का विच्‍छेद हो लेने पर जिन्‍हें मनुष्‍य और इन्‍द्र नमस्‍कार करते हैं ऐसे शान्तिनाथ भगवान् उत्‍पन्‍न हुए थे । उनकी आयु भी इसी में सम्मिलित थी ॥411–412॥

लक्षासमायुश्र्चत्‍वार्रिशच्‍चापांग: सुवर्णरूक् । ध्‍वजतोरणसूर्येन्‍दुशंखचक्रादिलक्षण: ॥413॥
	उनकी एक लाख वर्ष की आयु थी, चालीस धनुष ऊँचा शरीर था, सुवर्ग के समान कान्‍ति थी, ध्‍वजा, तोरण, सूर्य चन्‍द्र, शंख और चक्र आदि के चिह्न उनके शरीर में थे ॥413॥

पुण्‍याद् दृढरथो दीर्घमनुभूयाहमिन्‍द्रताम् । विश्‍वसेनाद्यशस्‍वत्‍यां सुतश्रक्रायुधोऽभवत् ॥414॥
पुण्‍यकर्म के उदय से दृढरथ भी दीर्घकाल तक अ‍हमिन्‍द्रपने का राजा विश्‍वसेन की दूसरी रानी यशस्‍वती के चक्रायुध नाम का पुत्र हुआ ॥414॥

महामणिरिवाम्‍भोघौ गुणानां वा गणो मुनौ । तत्र शान्तिरगाद् वृर्द्धि प्रमदो वोदितोदिते ॥415॥
जिस प्रकार समुद्र में महामणि बढता है, मुनि में गुणों का समूह बढता है और प्रकट हुए अभ्‍युदयमें हर्ष बढता है उसी प्रकार वहाँ बालक शान्तिनाथ बढ रहे थे ॥415॥

वर्द्धन्‍ते स्‍म गुणास्‍तस्मिन् स्‍पर्द्धेनावयवै: क्रमात् । तथा विधाय सौन्‍दर्य कीर्तिर्लक्ष्‍मी: सरस्‍वती ॥416॥
उनमें अनेक गुण, अवयवों के साथ स्‍पर्धा करके ही मानो क्रम – क्रम से बढ रहे थे और कीर्ति, लक्ष्‍मी तथा सरस्‍वती इस प्रकार बढ रही थीं मानो सगी बहिन ही हों ॥416॥

अभात्‍तस्‍यात्‍तसौन्‍दर्य रूपमापूर्णयौवने । विधोर्विधूतवैकल्‍यमिव पर्वणि मण्‍डलम् ॥417॥
जिस प्रकार पूर्णिमा के दिन विकलता – खण्‍डावस्‍था से रहित चन्‍द्रमा का मण्‍डल सुशोभित होता है उसी प्रकार पूर्ण यौवन प्राप्‍त होने पर उनका रूप सौन्‍दर्य प्राप्‍त कर अधिक सुशोभित हो रहा था ॥417॥

मृदवस्‍तनव: स्त्रिग्‍धा: कृष्‍णा: केशा: सुकुचिंता: । प्रांचिताश्रंचरीकाभा: शुभास्‍तन्‍मस्‍तकस्थिता: ॥418॥
उनके मस्‍तकपर इकट्ठे हुए भ्रमरों के समान, कोमल, पतले, चिकने, काले और घूँघरवाले शुभ बाल बडे ही अच्‍छे जान पडते थे ॥418॥

शिरो विराजते तस्‍य शिखरं वा मरून्‍मरो: । ललाटात्‍पट्टभाजोऽस्‍मादहमेवोपरीति वा ॥419॥
उनका शिर मेरूपर्वत के शिखर के समान सुशोभित होता था अथवा इस विचार से ही ऊँचा उठ रहा था कि यद्यपि इनका ललाट राज्‍यपट्ट को प्राप्‍त होगा परन्‍तु उससे ऊँचा तो मैं ही हूँ ॥419॥

लक्ष्‍मीर्ललाटपट्टेऽस्मिंस्‍तसय पट्टद्वयाचिंता । राजतामिति वा तुंग विस्‍तीर्ण च व्‍यधाद्विधि: ॥420॥
	उनके इस ललाटपट्टपर धर्मपट्ट और राज्‍यपट्ट दोनों से पूजित लक्ष्‍मी सुशोभित होगी इस विचार से ही मानो विधाता ने उनका ललाट ऊँचा तथा चौडा बनाया था ॥420॥

सुरूपे कुटिले चास्‍य म्रुवौ वेश्‍येव रेजतु: । कुटिलेति न रेखा किं पीयूषांशोर्विराजते ॥421॥
	उनकी सुन्‍दर तथा कुटिल भौंहें वेश्‍या के समान सुशोभित हो रही थीं । ‘कुटिल है’ इसलिए क्‍या चनद्रमा की रेखा सुशोभित नहीं होती अर्थात् अवश्‍य  होती है ॥421॥

आधिक्‍यं चक्षुषो: प्राहु: शुभावयवचिन्‍तका । वीक्ष्‍य तंचक्षुषी व्‍यक्‍तमितीयमनयो: स्‍तुति: ॥422॥
	शुभ अवयवों का विचार करने वाले लोग नेत्रों की दीर्घता को अच्‍छा कहते हैं सो मालूम पडता है कि भगवान् के नेत्र देखकर ही उन्‍होंने ऐसा विचार स्थिर किया होगा । यही उनके नेत्रों की स्‍तुति है ॥422॥

कर्णौ तस्‍य न वर्ण्‍येते नि:शेषश्रुतपात्रताम् । यातौ चेद् दुर्लभं तत्‍तु शोभान्‍यत्रापि विद्यते ॥423॥
	यदि उनके कान समस्‍त शास्‍त्रों की पात्रता को प्राप्‍त थे तो उनका वर्णन ही नहीं किया जा सकता क्‍योंकि संसार में यही एक बात दुर्लभ है । शोभा तो दूसरी जगह भी हो सकती है ॥423॥

अयं विनिर्जिताशेषं मोहमल्‍लं विजेष्‍यते । भात्‍वत्रैवेति वा तुंगा संगता नासिका कृता ॥424॥
	‘ये भगवान्, सबको जीतने वाले मोहरूपी मल्‍लको जीतेंगे इसलिए ऊँची नाक इन्‍हीं में शोभा दे सकेगी’ ऐसा विचारकर ही मानों विधाता ने उनकी नाक कुछ ऊँची बनाई थी ॥424॥

कपोलफलकौ श्र्लक्षणौ धात्रा वा विपुलौ कृतौ । तद्वक्‍त्रजसरस्‍वत्‍या विनोदेन विलेखितुम् ॥425॥
	उनके मुख से उत्‍पन्‍न हुई सरस्‍वती विनोद से कुछ लिखेगी यह विचार कर ही मानो विधाता ने उनके कपोलरूपी पटिये चिकने और चौडे बनाये थे ॥425॥

स्मितभेदा: सरस्‍वत्‍या: किं किं शुद्धाक्षरावलि: । शंकामिति सिता: स्त्रिग्‍धा: घनास्‍तेनुर्द्विजा: समा: ॥426॥ 
	उनके सफेद चिकने सघन और एक बराबर दांत यही शंका उत्‍पन्‍न करते थे कि क्‍या ये सरस्‍वती के मन्‍द हास्‍य के भेद हैं अथवा क्‍या शुद्ध अक्षरों की पंक्ति ही हैं ॥426॥

बटबिम्‍बप्रवालादि परेषां भवतूपमा । नास्‍याधरस्‍य तेनायं स्‍मर्यते नाधरोऽधर: ॥427॥
	बरगद का पका फल, विम्‍बफल और मूंगा आदि दूसरों के ओठों की उपमा भले ही हो जावें 
परन्‍तु उनके ओठ की उपमा नहीं हो सकते इसीलिए इनका अधर – ओंठ अधर – नीच नहीं कहलाता था 
॥427॥

भवेंचिबुकमन्‍येषां भाविश्‍मश्रु । किमप्‍यद: । सदा दृश्‍यमिदं भावादित्‍यकारीव शोभनम् ॥428॥
	अन्‍य लोगों का चिबुक तो आगे होने वाली डाडी से ढक जाता है परन्‍तु इनका चिबुक सदा दिखाई देता था इससे जान पडता है कि वह केवल शोभा के लिए ही बनाया गया था ॥428॥

क्षयी कलंकी पंगोत्‍थं रजसा दूषितं तत: । नैतद्वक्‍त्रस्‍य साधर्म्‍य धत्‍त: स्‍मेन्‍दुसरोरूहे ॥429॥
	चन्‍द्रमा क्षयी है तथा कलंक से युक्‍त है और कमल कीचड से उत्‍पन्‍न है तथा रज से दूषित है इसलिए दोनों ही उनके मुख की सदृशता नहीं धारण कर सकते ॥429॥

ध्‍वनिश्‍चेन्निर्गतस्‍तस्‍माद्दिव्‍यो विश्‍वार्थदर्पण: । पृथक् सुकण्‍ठता तस्‍य कण्‍ठस्‍य किमु वर्ण्‍यते ॥430॥
	यदि उनके कण्‍ठ से दर्पण के समान सब पदार्थों को प्रकट करने वाली दिव्‍यध्‍वनि प्रकट होगी तो फिर उस कण्‍ठ की सुकण्‍ठता का अलग वर्णन क्‍या करना चाहिए ? ॥430॥

स्‍पर्द्धमानभुजाग्राभ्‍यां तौड्ग्‍येन शिरसा समम् । त्रिकूटहाटकाद्रिर्वा सोऽभात्त्रिभुवनप्रभु: ॥431॥
वे त्रिलोकीनाथ ऊंचाई के द्वारा शिरके साथ स्‍पर्धा करने वाले अपने दोनों कन्‍धों से ऐसे सुशोभित होते थे मानो तीन शिखरों वाला सुवर्णगिरि ही हो ॥431॥		

बाहु बहुतरं तस्‍य भात: स्‍माजानुलम्बिनौ । घात्रीं सन्‍धर्तकामौ वा केयूरादिविभूषणौ ॥432॥
	घुटनों तक लम्‍बी एवं केयूर आदि आभूषणों से विभूषित उनकी दोनों भुजाएँ बहुत ही अधिक सुशोभित हो रही थीं और ऐसी जान पड़ती थीं मानो पृथ्‍वी को उठाना ही चाहती हों ॥432॥

व्‍यधायि वेधसा तस्‍य विस्‍तीर्ण वक्षस: स्‍थलम् । असम्‍बाधं वसन्‍त्‍वस्मिन्निति वा बहव: श्रिय: ॥433॥
	बहुत सी लक्ष्मियाँ एक दूसरे की बाधा के बिना ही इसमें निवास कर सकें यह सोचकर ही मानो विधाता ने उनका वक्ष स्‍थल बहुत चौडा बनाया था ॥433॥

व्‍याप्‍तमध्‍यमणिच्‍छायाहारं वक्षो व्‍यघात्‍तराम्। मध्‍यीकृतार्कसन्‍ध्‍याभ्रहेमाद्रितटसन्निभम् ॥434॥
	जिसके मध्‍य में मणियों की कान्ति से सुशोभित हार पडा हुआ है ऐसा उनका वख:स्‍थल, जिसके मध्‍य में संध्‍या के लाल लाल बादल पड रहे हैं ऐसे हिमाचल के तट के समान जान पडता था ॥434॥

तन्‍मध्‍यं मुष्टिसम्‍मायि विभर्त्‍यूद्र्ध्‍वतनोर्भरम् । गुरूं निराकुलं तस्‍य तानवं तेन शोभते ॥435॥
	मुट्ठी में समाने के योग्‍य उनका मध्‍यभाग चूंकिे उपरिवर्ती शरीर के बहुत भारी बोझको बिना किसी आकुलता के धारण करता था अत: उसका पतलापन ठीक ही शोभा देता था ॥435॥

गम्‍भीरा दक्षिणावर्ता तस्‍याभ्‍युदयसूचिनी । नाभि: सपद्मा मध्‍यस्‍था स्‍यात्‍पदं न स्‍तुते: कुत: ॥436॥
	उनकी नाभि चूँकि गम्‍भीर थी, दक्षिणावर्त से सहित थी । अभ्‍युदय, को सूचित करने वाली थी, पद्मचिह्न से सहित थी और मध्‍यस्‍थ थी अत: स्‍तुति का स्‍थान – प्रशंसा का पात्र क्‍यों‍नहीं होती ? अवश्‍य होती ॥436॥

कटीतटी कटीसूत्रधारिणी हारिणी भृशम् । सवेदिकास्‍थली वास्‍य जम्‍बूद्वीपस्‍य भासते ॥437॥
	करधनी को धारण करने वाली उनकी सुन्‍दर कमर बहुत ही अधिक सुशोभित होती थी और जम्‍बूद्वीप की वेदीसहित जगती के समान जान पडती थी ॥437॥

वृते श्‍लक्ष्‍णे सुखस्‍पर्शे स्‍तां रम्‍भास्‍तम्‍भसन्निभे । किन्‍त्‍वस्‍योरू सदादत्‍तफले गुरूभरक्षमे ॥438॥
	उनके ऊरू केले के स्‍थम्‍भ के समान गोल, चिकने तथा स्‍पर्श करने पर सुख देने वाले थे अन्‍तर 
केवल इतना था कि केले के स्‍तम्‍भ एक बार फल देते हैं परन्‍तु वे बारबार फल देते थे और केले के 
स्‍तम्‍भ बोझ धारण करने में समर्थ नहीं हैं परन्‍तु वे बहुत भारी बोझ धारण करने में समर्थ थे ॥438॥

मर्यादाकारि यत्‍तस्‍मादेतस्‍योरूजजंघयो: । शस्‍यं जानुद्वयं सद्धि: सत्क्रियं किन्‍न शस्‍यते ॥439॥
	चूंकि उनके घुटनों के ऊरू और जंघा दोनों के बीच मर्यादा कर दी थी – दोनों की सीमा बांध दी थी इसलिए वे सत्‍पुरूषों के द्वारा प्रशंसनीय थे सो ठीक ही है क्‍योंकि जो अच्‍छा कार्य करता है उसकी प्रशंसा क्‍यों‍नहीं की जावे ? अवश्‍य की जावे ॥439॥

नमिताशेषदेवेन्‍द्रौ पादपद्मौ श्रिया श्रितौ । तयोरूपरि चेज्‍जंघे तस्‍य का वर्णना परा ॥440॥
	उनके चरणकमल समस्‍त इन्‍द्रों को नमस्‍कार कराते थे तथा लक्ष्‍मी उनकी सेवा करती थी । जब उनके चरणकमलों का यह हाल था तब जंघाएँ तो उनके ऊपर थीं इसलिए उनका और वर्णन क्‍या किया जाए ? ॥440॥

गुल्‍फयोरिव मन्‍त्रस्‍य गूढतेव गुणोऽभवत् । फलदा सा तत: सर्व फलकृत्‍वाद् गुणि स्‍मृतम् ॥441॥
जिस प्रकार मन्‍त्र में गूढता गुण रहता है उसी प्रकार उनके दोनों गुल्‍फों – एडी के ऊपर की गांठों में गूढता गुण रहता था परन्‍तु उनकी यह गुणता फल देने वाली थी सो ठीक ही है क्‍योंकि सभी पदार्थ फलदायी होने से ही गुणी कहलाते हैं ॥441॥

कूर्मपृष्‍ठौ क्रमौ तस्‍य श्रित्‍वा तौ सुस्थिरा धरा । घृता कूर्मेण धात्रीति ध्रुवं रूढिस्‍ततोऽभवत् ॥442॥
	उनके दोनों चरणों का पृष्‍ठभाग कछुए के समान था और यह पृथिवी उन्‍हीं का आश्रय पा कर निराकुल थी । जान पडता है कि ‘पृथिवी कछुए के द्वारा धारण की गई है, यह रूढि उसी समय से प्रचलित हुई है ॥442॥

पीनावग्रोन्‍नतौ सुस्‍थौ तस्‍यांगुष्‍ठौ सुखाकरौ । रेजतुर्दर्शयन्‍तौ वा मार्ग स्‍वर्गापवर्गयो: ॥443॥
	उनके दोनों अंगूठे स्‍थूल थे, आगे को उठे हुए थे, अच्‍छी तरह स्थित थे, सुख की खान थे और ऐसे जान पडते थे मानो स्‍वर्ग तथा मोक्ष का मार्ग ही दिखला रहे हों ॥443॥

अष्‍टावंगुलयस्‍तस्‍य बभु: श्रि्लष्‍टा: परस्‍परम् । कर्माण्‍यष्‍टावपह्रोतुं निर्गता एव शक्‍तय: ॥444॥
	परस्‍पर में एक दूसरे से सटी हुई उनकी आठों अँगुलियाँ ऐसी जान पडती थी मानों आठों कर्मों का अपह्णव करने के लिए आठ शक्तियाँ ही प्रकट हुई हों ॥444॥

दशधर्मा: पुरेवैनं तद्व्‍याजेनेव सेवितुम् । क्रमौ समाश्रितास्‍तस्‍य व्‍यराजन्‍त नखा: सुखा: ॥445॥
	उनके चरणों का आश्रय लेनेवाले सुखकारी दश नख ऐसे सुशोभित होते थे मानो उस नखों के बहाने उत्‍तम क्षमा आदि दशधर्म उनकी सेवा करने के लिए पहले से ही आ गये हों ॥445॥

अस्‍यावयवभावात्‍ते वासवाद्या नमन्ति नौ । इतीव रागिणौ तस्‍य पादौ पल्‍लवसन्निभौ ॥446॥
	हम भगवान् के शरीर के अवयव हैं इसीलिए इन्‍द्र आदि देव हम दोनों को नमस्‍कार करते हैं यह सोचकर ही मानो नवीन पत्‍तों के समान उनके दोनों पैर रागी-रागसहित अथवा लालरंग के हो रहे थे ॥446॥

नामृतांशोनिंशासंगादुष्‍णत्‍वाद्भास्‍करस्‍य च । तेजस्‍तस्‍योपमानं स्‍याद् भूषणक्ष्‍माजतेजस: ॥447॥
	चन्‍द्रमा के साथ रात्रि का समागम रहता है और सूर्य उष्‍ण है अत: ये दोनों ही उनके तेज की उपमा नहीं हो सकते । हाँ, इतना कहा जा सकता है कि उनका तेज भूषणांग जाति के कल्‍पवृक्ष के तेज के समान था ॥447॥

कान्‍ते: का वर्णना तस्‍य यदि शक्र: सहस्रद्रक् । शचीवदनपंकेजविमुखस्‍तं निरीक्षते ॥448॥
	जब कि हजार नेत्रवाला इन्‍द्र इन्‍द्राणी के मुखकमल से विमुख होकर उनकी ओर देखता रहता है तब उनकी कान्ति का क्‍या वर्णन किया जावे ? ॥448॥

भूषणानां कुलं लेभे शोभां तस्‍यांगसंगमात् । महामणिनिबद्धेद्धसुधौतकलधौतवत् ॥449॥
	जिस प्रकार महामणियों से निबद्ध देदीप्‍यमान उज्‍ज्‍वल सुवण्र सुशोभित होता है उसी प्रकार उनके शरीर के समागम से आभूषणों का समूह सुशोभित होता था ॥449॥

स्‍वनामश्रुतिसंशुष्‍यन्‍मदारिकरिसंहते: । रवोऽराजत राजेशो राजकण्‍ठीरवस्‍य वा ॥450॥
	अपने नाम के सुनने मात्र से ही जिन्‍होंने शत्रुरूपी हाथियों के समूह का मद सुखा दिया है ऐसे राजाधिराज भगवान् शान्तिनाथ का शब्‍द सिंह के शब्‍द के समान सुशोभित होता था ॥450॥

कीर्तिवल्‍ली जगत्‍प्रान्‍तं प्राप्‍य प्रागेव जन्‍मन: । तदीयालम्‍बनाभावादिव तावति सुस्थिता ॥451॥
	उनकी कीर्तिरूपी लता जन्‍म से पहले ही लोक के अन्‍त तक पहुँच चुकी थी परन्‍तु उसके आगे आलम्‍बन न मिलने से वह वहीं पर स्थित रह गई ॥451॥

कुलरूपवय:शीलकलाकान्‍त्‍यादिभूषणा: । कन्‍यकास्‍तत्पिता तेनायोजयद्रतिदायिनी: ॥452॥
	उनके पिता ने कुल, रूप, अवस्‍था, शील, कला, कान्ति आदि से विभूषित सुख देने वाली अनेक कन्‍याओं का उनके साथ समागम कराया था – अनेक कन्‍याओं के साथ उनका विवाह कराया था ॥452॥

कामिनीनीलनीरेजदलोज्‍ज्‍वलविलोचनै: । प्रेमामृताम्‍बुसंसिक्‍तैर्मुहुराह्लादिताशय: ॥453॥
	प्रेमामृतरूपी जल से सींचे हुए स्त्रियों के नीलकमलदल के समान नेत्रों से वे अपना ह्णदय बार-बार प्रसन्‍न करते थे ॥453॥

वल्‍लभावलितालोललीलालसविलोकनै: । स्‍वमनोधनलुण्‍टाकैरखण्‍डं स शमेयिवान्2॥454॥
	अपने मनरूपी धन को लूटने वाली स्त्रियों की तिरछी चन्‍चल लीलापूर्वक और आलसभरी चितवनों से वे पूर्ण सुख को प्राप्‍त होते थे ॥454॥

पन्‍चवर्गसहस्‍त्राब्‍दकाले गतवतीशितु: । कौमारेण सुखैरेव दिव्‍यमानुषगोचरै: ॥455॥
ततोऽनु तत्‍प्रमाणेन विश्‍वसेनसमर्पिते । राज्‍येऽप्‍यच्छिन्‍नभोगस्‍य काले विगलिते तदा ॥456॥
साम्राज्‍यसन्‍धनान्‍यस्‍य चक्रादीनि चतुर्दश । रत्‍नानि निधयोऽभूवन्‍नव चाविष्‍कृतौजस: ॥457॥
	इस तरह देव और मनुष्‍यों से सुख भोगते हुए भगवान् के जब कुमारकाल के पच्‍चीस हजार वर्ष बीत गये तब महाराज विश्‍वसेन ने उन्‍हें अपना राज्‍य समर्पण कर दिया । क्रम-क्रम से अखण्‍ड भोग भोगते हुए जब उनके पच्‍चीस हजार वर्ष और व्‍यतीत हो गये तब तेज को प्रकट करने वाले भगवान् के साम्राज्‍य के साधन चक्र आदि चौदह रत्‍न और नौ निधियाँ प्रकट हुई ॥455-457॥

तेषु चक्रातपत्रासिदण्‍डा: शस्‍त्रगृहेऽभवन् । काकिणी चर्मचूलादिमणिश्‍च श्रीनिकेतने ॥458॥
पुरोधा: स्‍थपति: सेनापतिर्गृहपतिश्‍च ते । हास्तिनाख्‍यपुरे कन्‍यागजाश्‍वा: खगभूधरे ॥459॥
	उन चौदह रत्‍नों से चक्र, छत्र, तलवार और दण्‍ड, ये आयुधशाला में उत्‍पन्‍न हुए थे, काकिणी,चर्म और चूड़ामणि श्रीगृह में प्रकट हुए थे, पुरोहित, स्‍थपति, सेनापति और गुहपति हस्तिनापुर में मिले थे और कन्‍या गज तथा अश्‍व विजयार्थ पर्वत पर प्राप्‍त हुए थे ॥458–459॥

नवापि निधय: पूज्‍या नदीसागरसंगमे । तदानीमेव देवेशैरानीता: पुण्‍यचोदितै: ॥460॥
	पूजनीय नौ निधियाँ भी पुण्‍य से प्रेरित हुए इन्‍द्रों के द्वारा नदी और सागर के समागम पर लाकर दी गई थीं ॥460॥

इत्‍याधिपत्‍यमासाद्य दशभोगांगसंगत: । तावत्‍येव गते काले स्‍वालंकारालयान्‍तरे ॥461॥
अलंकुर्वन्निछायाद्वयमालोक्‍य दर्पणे । साश्‍चर्य चिन्‍तयन्‍नेतत्किमित्‍यन्‍तर्गतं कृती ॥462॥
	इस प्रकार चक्रवर्ती का साम्राज्‍य पाकर दश प्रकार के भोगों का उपभोग करते हुए जब उनके पच्‍चीस हजार वर्ष और व्‍यतीत हो गये तब एक दिन वे अपने अलंकार-गृह के भीतर अलंकार धारण कर रहे थे उसी समय उन्‍हें दर्पण में अपने दो प्रतिबिम्‍ब दिखे । वे बुद्धिमान् भगवान् आश्‍चर्य के साथ अपने मन में विचार करने लगे कि यह क्‍या है ? ॥461-462॥

लब्‍धबोधिर्मतिज्ञानक्षयोगशमसम्‍पदा । स्‍वजन्‍मान्‍तरसन्‍तानं स्‍मृत्‍वा निर्वेदमाप्‍तवान् ॥463॥
	उसी समय उन्‍हें आत्‍मज्ञान उत्‍पन्‍न हो गया और मतिज्ञानावरण कर्म के क्षयोपशमरूप सम्‍पदा से वे पूर्व जन्‍म की सब बातें जान कर वैराग्‍य को प्राप्‍त हो गये ॥463॥

घनच्‍छायासमा: सर्वसम्‍पद: सशराहति - । विद्युदुद्द्युतिवल्‍लक्ष्मी: कायो मायामयोऽपि वा ॥464॥
प्रात:छायायुरात्‍मीया: परकीया वियोगवत् । संयोगो हानिवद्वृद्धिर्जन्‍मेदं पूर्वजन्‍मवत् ॥465॥
	वे विचार करने लगे कि समस्‍त सम्‍पदाएँ मेघों की छाया के समान हैं, लक्ष्‍मी इन्‍द्र धनुष और बिजली की चमक के समान हैं, शरीर मायामय है, आयु प्रात:काल की छाया के समान है-उत्‍तरोत्‍तर घटती रहती है, अपने लोग पर के समान हैं, संयोग वियोग के समान है, वृद्धि हानि के समान है और यह जन्‍म पूर्व जन्‍म के समान है ॥464-465॥

इति चेतसि सम्‍पश्‍यन् सर्वमेतन्‍महीपति: । निर्गन्‍तुमुद्ययौ गेहाद् दूरीकृतदुराशय: ॥466॥
	ऐसा विचार करते हुए चक्रवर्ती शान्तिनाथ अपने समस्‍त दुर्भाव दूर कर घर से बाहर निकलने का उद्योग करने लगे ॥466॥

तदा लौकान्तिका: प्राप्‍य धर्मतीर्थस्‍य वर्द्धने । कालोऽयं तब देवस्‍य चिरविच्छिन्‍नसन्‍तते: ॥467॥
	उसी समय लौकान्तिक देवों ने आकर कहा कि हे देव ! जिसकी चिरकाल से सन्‍तति टूटी हुई है ऐसे इस धर्मरूप तीर्थ के प्रवर्तन का आपका यह समय है ॥467॥

इत्‍यवोचन्‍वचस्‍तेषामनुमत्‍य महामति: । नारायणाय तद्राज्‍यं सूनवेऽश्राणयन्‍मुदा ॥468॥
	महाबुद्धिमान् शान्तिनाथ चक्रवर्ती ने लौकान्तिक देवों की वाणी का अनुमोदन कर अपना राज्‍यबड़े हर्ष से नारायण नामक पुत्र के लिए दे दिया ॥468॥

तत: सुरगणाधीशविहिताभिषवोत्‍सव: । युक्तिमद्वचनैर्बन्‍धून् मोचयित्‍वाग्रणी: सताम् ॥469॥
सर्वा‍र्थसिर्द्धि शिविकामारूह्म स मरूद्धृताम् । सहस्राम्रवनं प्राप्‍य कमनीयशिलातले ॥470॥
कुबेरदिड़्मुखो बद्धपल्‍यंकासनसुस्थित: । ज्‍येष्‍ठये मास्‍यसिते पक्षे चतुर्दश्‍यपराह्णके ॥471॥
ऋक्षे षष्‍ठोपवासेन भरण्‍यां प्रणिधानवान् । कृतसिद्धनमस्‍कारस्‍त्‍यक्‍तवस्‍त्राद्युपच्‍छद: ॥472॥
पन्‍चसुष्टिभिरूल्‍लुन्‍च्‍य केशान् क्‍लेशानिवायतान् । जातरूपं हसन् दीप्‍त्‍या जातरूपमवाप्‍य स: ॥473॥
सद्य: सामयिकिं शुद्धिं समन:पर्ययामगात् । केशांस्‍तदैव देवेशो ज्‍वलत्‍पटलिकाश्रितान् ॥474॥
यथा बहुगुणीभूतानामोदमिलितालिभि: । पन्‍चमाब्धितरंगाणां परभागे व्‍यधात्‍तराम् ॥475॥
तदनन्‍तर देवसमूह के अधिपति इन्‍द्र ने उनका दीक्षाभिषेक किया । इस प्रकार सज्‍जनों में 
अग्रेसर भगवान् युक्तिपूर्ण वचनोंके द्वारा समस्‍त भाई-बन्‍धुओं को छोड़कर देवताओं के द्वारा उठाई हुई सर्वार्थसिद्धि नाम की पालकी में आरूढ़ हुए और सहस्‍त्राम्रवन में जाकर सुन्‍दर शिलातल पर उत्‍तर की ओर मुख कर पर्यंकासन से विराजमान हो गये । उसी समय ज्‍येष्‍ठकृष्‍ण चतुर्दशी के दिन शाम के वक्‍त भरणी नक्षत्र में बेला का नियम लेकर उन्‍होंने अपना उपयोग स्थिर किया, सिद्ध भगवान् को नमस्‍कार किया, वस्‍त्र आदि समस्‍त उपकरण छोड़ दिये, पन्‍चमुट्ठियों के द्वारा लम्‍बे क्‍लेशों के समान केशों को उखाड़ डाला । अपनी दीप्ति से जातरूप-सुवर्ण की हँसी करते हुए उन्‍होंने जातरूप-दिगम्‍बर मुद्रा प्राप्‍त कर ली, और शीघ्र ही सामायिक चारित्र सम्‍बन्‍धी विशुद्धता तथा मन:पर्यय ज्ञान प्राप्‍त कर लिया । इन्‍द्र ने उनके केशों को उसी समय देदीप्‍यमान पिटारे में रख लिया । सुगन्धि के कारणउन केशों पर आकर बहुत से भ्रमर बैठ गये थे जिस से ऐसा जान पड़ता था कि वे कई गुणित हो गये हों। इन्‍द्र ने उन केशों को क्षीरसागर की तरंगों के उस ओर क्षेप दिया ॥469-475॥

चक्रायधादि तद्राज्ञां सहस्‍त्रं सह संयमम् । शान्तिनाथेन सम्‍प्रापदापदामन्‍तकारिणा ॥476॥
	चक्रायुध को आदि लेकर एक हजार राजाओं ने भी विपत्ति को अन्‍त करने वाले श्री शान्तिनाथ भगवान् के साथ संयम धारण किया था ॥476॥

भूयादस्‍माकमप्‍येवमित्‍याशासनतत्‍परा: । पुण्‍यपण्‍यं समादाय भक्तिमौल्‍येन भाक्तिका: ॥477॥
	हमारे भी ऐसा ही संयम हो इस प्रकार की इच्‍छा करते हुए इन्‍द्रादि भक्‍त देव, भक्तिरूपी मूल्‍य के द्वारा पुण्‍य रूपी सौदा खरीद कर स्‍वर्गलोक के सम्‍मुख चले गये ॥477॥

पाकशासनमुख्‍याश्‍च नाकलोकोन्‍मुखा ययु: । स्‍वाशनाद् विश्‍वलोकेश पवित्रं मन्‍दरं पुरम् ॥478॥
प्रविष्‍टाय प्रदायान्‍नं प्रासुर्क परमोत्‍सवात् । सुमित्राख्‍यमहीपाल: प्रापदाश्‍चर्यपन्‍चकम् ॥479॥
	इधर आहार करने की इच्‍छा से समस्‍त लोक के स्‍वामी श्री शान्तिनाथ भगवान् मन्दिरपुर नगर में प्रविष्‍ट हुए । वहाँ सुमित्र राजा ने बड़े उत्‍सव के साथ उन्‍हें प्रासुक आहार देकर पन्‍चाश्‍चर्य प्राप्‍त किये ॥478-479॥

क्रमादेवं तप: कुर्वन्‍नुर्वी सर्वा पवित्रयन् । तनूकृतकषाय: सन् मोहाराति‍जिगीषया ॥480॥
	इस प्रकार अनुक्रम से तपश्‍चरण करते हुए उन्‍होंने समस्‍त पृथिवी को पवित्र किया और मोहरूपी शत्रु को जीतने की इच्‍छा से कषायों को कृश किया ॥480॥

बहुभिर्मुनिभि: सार्द्ध श्रीमान् चक्रायुधादिभि: । सहस्‍त्राम्रवर्न प्राप्‍य नन्‍द्यावर्ततरोरध: ॥481॥
श्रेष्‍ठ: षष्‍ठोपवासेन धवले दशमीदिने । पौषे मासि दिनस्‍यान्‍ते पल्‍यंकासनमास्थित: ॥482॥
प्राड़्मुखो बाह्मसामर्ग्री नैर्ग्रन्‍थ्‍यादिमवाप्‍तवान् । कारणत्रयसम्‍प्राप्‍तक्षपकश्रेणिमध्‍यग: ॥483॥
आरूढतुर्यचारित्ररथो धर्म्‍याभिधानभाक् । ध्‍यानासिहतमोहारिर्वीतरागोऽन्‍त्‍यसंयम: ॥484॥
द्वितीयशुक्‍लसद्ध्‍यानचक्रविच्छिन्‍नघातिक: । एवं षोडशवर्षाणि छाद्यस्‍थ्‍यं भावमाश्रित: ॥485॥
निर्ग्रन्‍थो नीरजा वीतविघ्‍नो विश्‍वैकबान्‍धव: । केवलज्ञानसाम्राज्‍यश्रियं शान्‍तामशिश्रियत् ॥486॥
	चक्रायुध आदि अनेक मुनियों के साथ श्रीमान् भगवान् शान्तिनाथ ने सहस्‍त्राम्र वन में प्रवेश किया और नन्‍द्यावर्त वृक्ष के नीचे तेला के उपवास का नियम लेकर वे विराजमान हो गये । अत्‍यन्‍त श्रेष्‍ठ भगवान् पौष शुक्‍ल दशमीं के दिन सायंकाल के समय पर्यंकासन से विराजमान थे । पूर्व की ओर मुख था, निर्ग्रन्‍थता आदि समस्‍त बाह्य सामग्री उन्‍हें प्राप्‍त थी, अध:करण, अपूर्वकरण और अनिवृत्तिकरण इन तीन करणों से प्राप्‍त हुई क्षपक शुक्‍लध्‍यानरूपी तलवार के द्वारा उन्‍होंने मोहरूपी शत्रु को नष्‍ट कर दिया, अब वे वीतराग होकर यथाख्‍यातचारित्र के धारक हो गये । अन्‍तर्मुहुर्त बाद उन्‍होंने द्वितीय शुक्‍लध्‍यानरूपी चक्र के द्वारा घातिया कर्मों को नष्‍ट कर दिया, इस तरह वे सोलह वर्ष तक छद्यस्‍थ अवस्‍था को प्राप्‍त रहे । मोहनीय कर्म क्षय होने से वे  निर्ग्रन्‍थ हो गये, ज्ञानावारण, दर्शनावरण का अभाव होने से नीरज हो गये, अन्‍तराय का क्षय होने से वीतविघ्‍न हो गये और समस्‍त संसार के एक बान्‍धव होकर उन्‍होंने अत्‍यनत शान्‍त केवलज्ञानरूपी साम्राज्‍यलक्ष्‍मी को प्राप्‍त किया ॥481-486॥

तदा तीर्थकराख्‍योरूपुण्‍यकर्ममहामरूत् । संक्षोभितचतुर्भेदसुराम्‍भोधिर्विजृम्भित: ॥487॥
	उसी समय तीर्थंकर नाम का बड़ा भारी पुण्‍यकर्मरूपी महावायु, चतुर्णिकाय के देवरूपी समुद्र को क्षुभित करता हुआ बड़े वेग से बढ़ रहा था ॥487॥

स्‍वसमुद्रभूतसद्भक्तितरंगानीतपूजन: । रत्‍नावलीभिरित्‍येतं प्रार्थयत्‍प्राणभृत्‍पतिम् ॥488॥
	अपने आप में उत्‍पन्‍न हुई सद्भक्ति रूपी तरंगों से जो पूजन की सामग्री लाये हैं ऐसे सब लोग रत्‍नावली आदि के द्वारा, सब जीवों के नाथ श्री शान्तिनाथ भगवान् की पूजा करने लगे ॥488॥

चक्रायुधादयश्‍चास्‍य षट्त्रिंशद्गणनायका: । शतान्‍यष्‍टौ समाख्‍याता: पूर्वाणां पारदर्शिन: ॥489॥
शून्‍यद्वितयवस्‍वेकचतुर्निर्मितशिक्षका: । त्रिसहस्‍त्रावधिज्ञानसमुज्‍ज्‍वलविलोचना: ॥490॥
	उनके समवसरण में चक्रायुध को आदि लेकर छत्‍तीस गणधर थे, आठ सौ पूर्वों के पारदर्शी थे, इकतालीस हजार आठ सौ शिक्षक थे, और तीन हजार अवधिज्ञानरूपी निर्मल नेत्रों के धारक थे ॥489-490॥

चतु:स‍हस्रसड़्ख्‍योक्‍तकेवलाबगमेश्‍वरा: । षट्सहस्राणि सम्‍प्रोक्‍तविक्रिर्याद्धावभूषिता: ॥491॥
	वे चार हजार केवलज्ञानियों के स्‍वामी थे और छह हजार विक्रियाऋद्धि के धारकों से सुशोभित थे ॥491॥

मन:पर्ययसद्बोधसहस्‍त्राणां चतुष्‍टयम् । शून्‍यद्वयचतु:पक्षलक्षिता: पूज्‍यवादिन: ॥492॥
	चार हजार मन:पर्यय ज्ञानी और दो हजार चार सौ पूज्‍यवादी उनके साथ थे ॥492॥

ते द्विषष्टिसहस्‍त्राणि सर्वेऽपि मुनयो मता: । आर्यिका हरिषेणाद्या: खद्वयत्रिखषड्मिता: ॥493॥
श्रावका: सुरकीर्त्‍याद्या लक्षद्वयनिरूपिता : । अर्हद्दास्‍यादिका: प्रोक्‍ता: श्राविका द्विगुणास्‍तत: ॥494॥
देवा देव्‍योऽप्‍यसड़्ख्‍यातास्तिर्यक्‍जा: सड़्ख्‍ययामिता: । इति द्वादशभि: सार्द्ध गणै: सद्धर्ममादिशत् ॥495॥
	इस प्रकार सब मिलाकर बासठ हजार मुनिराज थे, इनके सिवाय साठ हजार तीन सौ हरिषेणा आदि आर्यिकाएँ थीं, सुरकीर्ति को आदि लेकर दो लाख श्रावक थे, अर्हद्दासी को आदि लेकर चार लाख श्राविकाएँ थीं, असंख्‍यात देव-देवियाँ थीं और संख्‍यात तिर्यन्‍च थे । इस प्रकार बारह गणों के साथ-साथ वे समीचीन धर्म का उपदेश देते थे ॥493-495॥

विहरन्‍मासमात्रायु: सम्‍मेदाचलमागत: । व्‍यपेतव्‍याह्णतिर्योगमास्‍थायाचलितं विभु: ॥496॥
	विहार करते-करते जब एक माह की आयु शेष रह गई तब वे भगवान् सम्‍मेदशिखर पर आये और विहार बन्‍द कर वहाँ अचल योग से विराजमान हो गये ॥496॥

ज्‍येष्‍ठकृष्‍णचतुर्दश्‍यां पूर्वरात्रे: कृतक्रिय: । तृतीयशुक्‍लध्‍यानेन रूद्धयोगो विबन्‍धन: ॥497॥
अकारपन्‍चकोच्‍चारमात्रकाले वियोगक: । चतुर्थशुक्‍लध्‍यानेन निराकृततनुत्रय: ॥498॥
अगाद्भरणिनक्षत्रे लोकार्ग्र गुणविग्रह: । अतीतकाले ता: सिद्धा यत्रानन्‍ता निरन्‍जना: ॥499॥
	ज्‍येष्‍ठ कृण चतुर्दशी के दिन रात्रि के पूर्व भाग में उन कृतकृत्‍य भगवान् शांतिनाथ ने तृतीय शुक्‍लध्‍यान के द्वारा समस्‍त योगों का निरोध कर दिया, बन्‍ध का अभाव कर दिया और अकार आदि पाँच लघु अक्षरों के उच्‍चारण में जितना काल लगता है उतने समय तक अयोगकेवली अवस्‍था प्राप्‍त की । वहीं चतुर्थ शुक्‍लध्‍यान के द्वारा वे तीनों शरीरों का नाश कर भरणी नक्षत्र में लोक के अग्रभाग पर जा विराजे । उस समय गुण ही उनका शरीर रह गया था । अतीत काल में गये हुए कर्ममलरहित अनंत सिद्ध जहाँ विराजमान थे वहीं जाकर वे विराजमान हो गये ॥497-499॥

चतुर्विधामरा: सेन्‍द्रा: निस्‍तन्‍द्रा रून्‍द्रभक्‍तय: । कृत्‍वान्‍त्‍येर्ष्टि तदागत्‍य स्‍वं स्‍वमावासमाश्रयन् ॥500॥
	उसी समय इन्‍द्र सहित, आलस्‍य-रहित और बड़ी भक्ति को धारण करने वाले चार प्रकार के देव आये और अन्तिम संस्‍कार-निर्वाणकल्‍याणक की पूजा कर अपने-अपने स्‍थान पर चले गये ॥500॥	

चक्रायुधादयोप्‍येवमाध्‍यायान्‍त्‍यतनुत्रयम् । हित्‍वा नव सहस्‍त्राणि निवृर्ति यतयोऽगमन् ॥501॥			चक्रायुध को आदि लेकर अन्‍य नौ हजार मुनिराज भी इस तरह ध्‍यान कर तथा औदारिक तैजस और कार्मण इन तीन शरीरों को छोड़ कर निर्वाण को प्राप्‍त हो गये ॥501॥

मालिनी
			इति परममवाप्‍य ज्ञानदृक्‍सौख्‍यवीर्य-
				स्‍फुरिततनुनिवासव्‍याह्णतिस्‍थानमुच्‍चै: । 
			सुरपतिदृढपूज्‍य: शान्तिभट्टारको वो
				दिशतु परमसप्‍तस्‍थानसम्‍प्राप्तिमाप्‍त: ॥502॥
	इस प्रकार जिन्‍होंने उत्‍तम ज्ञान दर्शन-सुख और वीर्य से सुशोभित परमौदारिक शरीर में निवास तथा परमोत्‍कृष्‍ट विहार के स्‍थान प्राप्‍त किये, जो अरहन्‍त कहलाये और इन्‍द्र ने जिनकी दृढ़ पूजा की ऐसे श्री शान्तिनाथ भट्टारक तुम सबके लिए सात परम स्‍थान प्रदान करें ॥502॥

शार्दूलविक्रीडितम्
		कर्माण्‍यष्‍ट सकारणानि सकलान्‍युन्‍मूल्‍य नैर्मल्‍यवान्
			सम्‍यक्‍त्‍वादिगुणाष्‍टर्क निजमज: स्‍वीकृत्‍य कृत्‍यान्‍तग: ।
स्‍वाकारं विगतादिभूतसमये नष्‍टं समाप्‍य स्‍फुटं 
			शा‍न्‍तीशस्त्रिजगच्छिखामणिरभूदाविर्भवत्‍प्राभव: ॥503॥
	जो कारणों से सहित समस्‍त आठों कर्मों को उखाड़ कर अत्‍यन्‍त निर्मल हुए थे, जो सम्‍यक्‍त्‍व आदि आठ आत्‍मीय गुणों को स्‍वीकार कर जन्‍म-मरणसे रहित तथा कृतकृत्‍य हुए थे, एवं जिनके अष्‍ट महाप्राति-हार्यरूप वैभव प्रकट हुआ था वे शान्तिनाथ भगवान् अनादि भूतकालमें जो कभी प्राप्‍त नहीं हो सका ऐसा स्‍वस्‍वरूप प्राप्‍त कर स्‍पष्‍ट रूप से तीनों लोकों के शिखामणि हुए थे ॥503॥

		श्रीषेण: कुरूज: सुर: खगपतिर्देवो हलेशोऽमरो 
			यो वज्रायुधचक्रभृत्‍सुरपति: प्राप्‍याहमिन्‍द्रं पदम् ।
		पश्‍चान्‍मेघरथो मुनीन्‍द्रमहित: सर्वार्थसिर्द्धि श्रित: 
			शा‍न्‍तीशो जगदेकशान्तिरतुलां दिश्‍याच्छिूयं वश्चिरम् ॥504॥
	जो पहले राजा श्रीषेण हुए, फिर उत्‍तम भोगभूमिमें आर्य हुए, फिर देव हुए, फिर विद्याधर हुए, 
फिर देव हुए, फिर बलभद्र हुए, फिर देव हुए, फिर वज्रायुध चक्रवर्ती हुए, फिर अहमिन्‍द्र पद पाकर देवों के स्‍वामी हुए, फिर मेघरथ हुए, फिर मुनियों के द्वारा पूजित होकर सर्वार्थसिद्धि गये, और फिर वहाँसे आकर जगत् को एक शान्ति प्रदान करनेवाले श्री शान्तिनाथ भगवान् हुए वे सोलहवें तीर्थंकर तुम सबके लिए चिरकाल तक अनुपम लक्ष्‍मी प्रदान करते रहें ॥504॥

आदावनिन्दिताभोगभूमिजो विमलप्रभ: । तत: श्रीविजयो देवोऽनन्‍तवीर्योऽनु नारक: ॥505॥
मेघनाद: प्रतीन्‍द्रोऽभूत्‍तत्‍सहस्‍त्रायुधोऽजनि । ततोऽहमिन्‍द्रकल्‍पेशोऽनल्‍पर्द्धिरभवत्‍तत: ॥506॥
च्‍युतो दृढरथो जज्ञे प्राज्ञो मेघरथानुज: । अन्‍त्‍यानुत्‍तरजश्‍चक्रायुधो गणधरोऽक्षर: ॥507॥
	जो पहले अनिन्दिता रानी हुई थी, फिर उत्‍तम भोगभूमिमें आर्य हुआ था, फिर विमलप्रभ देव हुआ, फिर श्रीविजय राजा हुआ, फिर देव हुआ, फिर अनन्‍तवीर्य नारायण हुआ, फिर नारकी हुआ, फिर मेघनाद हुआ, फिर प्रतीन्‍द्र हुआ, फिर सहस्‍त्रायुध हुआ, फिर बहुत भारी ऋद्धिका धारी अहमिन्‍द्र हुआ, फिर वहाँसे च्‍युत होकर मेघरथ का छोटा भाई बुद्धिमान् दृढरथ हुआ, फिर अन्तिम अनुत्‍तर विमान में अहमिन्‍द्र हुआ, फिर वहाँसे आकर चक्रायुध नाम का गणधर हुआ, फिर अन्‍त में अक्षर-अविनाशी-सिद्ध हुआ ॥505-507॥

मालिनी
			इति हितकृतवेदी बद्धसौहार्दभाव: 
				सकलजगदधीशा शान्तिनाथेन सार्द्धम् 
			परमसुखपर्द सम्‍प्राप चक्रायुधाह्णो
				भवति किमिह नेष्‍टं सम्‍प्रयोगान्‍महद्भि: ॥508॥
	इस प्रकार अपने हित और किये हुए उपकार को जानने वाले चक्रायुध ने अपने भाई के साथ सौहार्द धारण कर समस्‍त जगत् के स्‍वामी श्री शान्तिनाथ भगवान् के साथ-साथ परम सुख देने वाला मोक्ष पद प्राप्‍त किया सो ठीक ही है क्‍योंकि महापुरूषों की संगति से इस संसार में कौन-सा इष्‍ट कार्य सिद्ध नहीं होता ? ॥508॥

शार्दूलविक्रीडितम्
		अन्‍ये तावदिहासतां भगवतां मध्‍येऽपि तीर्थेशिनां 
			कोऽसौ द्वादशजन्‍मसु प्रतिभवं प्रापत्‍प्रवृर्द्धि पराम् ।
			मुक्‍त्‍वा शान्तिजिनं ततो बुधजना: ध्‍यायन्‍तु सर्वोत्‍तरं 
				सार्व शान्तिजिनेन्‍द्रमेव सततं शार्न्ति स्‍वयं प्रेप्‍सव: ॥509॥
	इस संसार में अन्‍य लोगों की तो बात जाने दीजिये श्री शान्तिनाथ जिनेन्‍द्र को छोड़करभगवान् तीर्थंकरों में भी ऐसा कौन है जिसने बारह भवों में से प्रत्‍येक भव में बहुत भारी वृद्धि प्राप्‍त की हो ? इसलिए हे विद्वान् लोगो, यदि तुम शान्ति चाहते हो तो सबसे उत्‍तम और सबका भला करने वाले श्री शान्तिनाथ जिनेन्‍द्र का ही निरन्‍तर ध्‍यान करते रहो । ॥509॥

		ध्‍वस्‍तो मुक्तिपथ: पुरूप्रभृतिभिर्देवै: पुनर्दर्शित: 
				किन्‍त्‍वन्‍तं प्रथितावधेर्गमयितुं कोऽपि प्रभुर्नाभवत् ।
				देवेनाभिहितस्‍त्‍वनेन समगादव्‍याहत: स्‍वावर्धि
					तच्‍छार्न्ति सभुपेत तत्रभवतामाद्यं गुरूं धीधना: ॥510॥
	भोगभूमि आदि के कारण नष्‍ट हुआ मोक्षमार्ग यद्यपि ऋषभनाथ आदि तीर्थंकरों के द्वारा फिर-फिर से दिखलाया गया था तो भी उसे प्रसिद्ध अवधि के अन्‍त तक ले जाने में कोई भी समर्थ नहीं हो सका । तदनन्‍तर भगवान् शान्तिनाथ ने जो मार्ग प्रकट किया वह बिना किसी बाधा के अपनी अवधि को प्राप्‍त हुआ । इसलिए हे बुद्धिमान् लोगो ! तुम लोग भी आद्यगुरू श्री शान्तिनाथ भगवान् की शरण लो । भावार्थ – शान्तिनाथ भगवान् ने जो मोक्षमार्ग प्रचलित किया था वही आज तक अखण्‍ड रूप से चला आ रहा है इसलिए इस युग के आद्यगुरू श्री शान्तिनाथ भगवान् ही हैं। उनके पहले पन्‍द्रह तीर्थकरों ने जो मोक्षमार्ग चलाया था वह बीच-बीच में विनष्‍ट होता जाता था ॥510॥
