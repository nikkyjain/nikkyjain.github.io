अथान्‍येद्युर्महावीर: सुरासुरपरिष्‍कृत: । विह्णत्‍य विविधान् देशान् पुनस्‍तत्‍पुरमागत: ॥1॥
	अथानन्‍तर-सुर-असुरोंसे घिरे हुए भगवान् महावीर अनेक देशोंमें विहार कर किसी दिन फिर उसी राजगृह नगर में आ पहुँचे ॥1॥

गणैर्द्वादशभि: पूज्‍य: स्थित: स विपुलाचले । गच्‍छंस्‍तं श्रेणिक: स्‍तोतुं वृक्षमूलशिलातले ॥2॥
मुनिं धर्मरूचिं नाम्‍ना निस्‍तरंगमिवोदधिम् । प्रदीपमिव निष्‍कम्‍पं साम्‍बुं वाम्‍भोदमुन्‍नतम् ॥3॥
जितेन्द्रियसमाहारं पर्यंकविहितासनम् । ईषन्निरूद्धनि:श्‍वासं मनाड्.मीलितलोचनम् ॥4॥
	बारह सभाओं से पूज्‍यवे भगवान् विपुलाचल पर्वत पर विराजमान हुए । राजा श्रेणिक उनकी स्‍तुति के लिए गया, जाते समय उसने एक वृक्ष के नीचे शिलातल पर विराजमान धर्मरूचि नाम के मुनिराजको देखा । वे मुनिराज निस्‍तरंग समुद्र के समान निश्‍चल थे, दीपकके समान निष्‍कम्‍प थे और जल सहित मेघके समान उन्‍नत थे, उन्‍होंने इन्द्रियों के व्‍यापारको जीत लिया था, वे पर्यंकासनसे विराजमान थे, श्‍वासोच्‍छ्वासको उन्‍होंने थोड़ा रोक रक्‍खा था, और नेत्र कुछ बन्‍द कर लिये थे ॥2-4॥

ध्‍यायन्‍तं वीक्ष्‍य वन्दित्‍वा साशंको विकृताननात् । ततो गत्‍वा जिनं प्राप्‍य स्‍तुत्‍वा मुकुलितांजलि: ॥5॥
गौतमंच मया दृष्‍ट: कश्चिदेकस्‍तपोधन: । ध्‍यायन्‍साक्षादिव ध्‍यातिस्‍तद्रूपेण व्‍यवस्थिता ॥6॥
स को मे कौतुकं तस्मिन् ब्रूहि नाथेत्‍यभाषत । अनुयुक्‍तो गणी तेन प्रोषाच वचसां पति: ॥7॥
	इस प्रकार ध्‍यान करते हुए मुनिराजको देखकर श्रेणिकने उनकी वन्‍दना की परन्‍तु मुनिराजका मुख कुछ विकृत हो रहा था इसलिए उसे देखकर श्रेणिकको कुछ शंका उत्‍पन्‍न हो गई । वहाँ से चलकर वह भगवान् महावीर जिनेन्‍द्र के समीप पहुँचा । वहाँ उसने हाथ जोड़कर उनकी स्‍तुति की फिर गौतमगणधरकी स्‍तुति कर उनसे पूछा कि हे प्रभो ! मैंने मार्ग में एक तपस्‍वी मुनिराज देखे हैं वे ऐसा ध्‍यान कर रहे हैं मानो उनका रूप धारण कर साक्षात् ध्‍यान ही विराजमान हो । हे नाथ ! वे कौन हैं ? यह जाननेका मुझे बड़ा कौतुक हो रहा है सो कृपा कर कहिये । इस प्रकार राजा श्रेणिकके द्वारा पूछे जाने पर वचनोंके स्‍वामी श्रीगणधर भगवान् इस प्रकार कहने लगे ॥5-7॥

अस्‍त्‍यत्र विषयोऽगांख्‍य: संगत: सर्ववस्‍तुभि: । नगरी तत्र चम्‍पाख्‍या तत्‍पति: श्‍वेतवाहन: ॥8॥
श्रुत्‍वा धर्म जिनादस्‍मात्त्रिनिर्वेगाहिताशय: । राज्‍यभारं समारोप्‍य सुते विमलवाहने ॥9॥
संयमं बहुभि: सार्धमत्रैव प्रतिपन्‍नवान् । चिरं मुनिगणै: साकं विह्णत्‍याखण्‍डसंयम: ॥10॥
धर्मेषु रूचिमातन्‍वन् दशस्‍वप्‍यनिशं जनै: । प्राप्‍तधर्मरूचिख्‍याति: सक्ष्‍यं यत्‍सर्वजन्‍तुषु ॥11॥
	इसी भरत क्षेत्रके अंग देशमें सर्व वस्‍तुओंसे सहित एक चम्‍पा नाम की नगरी है । उसमें राजा श्‍वेतवाहन राज्‍य करता था । इन्‍हीं भगवान् महावीर स्‍वामीसे धर्म का स्‍वरूप सुनकर उसका चित्‍त तीनों प्रकार के वैराग्‍यसे भर गया जिससे इसने विमलवाहन नामक अपने पुत्र के लिए राज्‍य का भार सौंपकर बहुत लोगों के साथ संयम धारण कर लिया । बहुत दिन तक मुनियों के समूह के साथ विहारकर अखण्‍ड संयमको धारण करते हुए वे मुनिराज यहाँ आ विराजमान हुए हैं । ये दश धर्मोंमें सदा प्रेम रखते थे इसीलिए लोगों के द्वारा धर्मरूचिके नाम से प्रसिद्ध हुए हैं सो ठीक ही है क्‍योंकि मित्रता वही है जो सर्व जीवोंमें होती है ॥8-11॥

अद्य मासोपवासान्‍ते भिक्षार्थ प्राविशत्‍पुरम् । पुरूषा: संहतास्‍तत्र तत्‍समीपमितास्‍त्रय: ॥12॥
नरलक्षणशास्‍त्रज्ञस्‍तेष्‍वेको वीक्ष्‍य तं मुनिम् । लक्षणान्‍यस्‍य साम्राज्‍यपदवीप्राप्तिहेतव: ॥13॥
अटत्‍येष च भिक्षायै शास्‍त्रोक्‍तं तन्‍मृषेत्‍यसौ । वदन्‍नभिहितोऽन्‍येन न मृषा शास्‍त्रभाषितम् ॥14॥
व्‍यक्‍तसाम्राज्‍यतन्‍त्रोऽयमृषि: केनापि हेतुना । निर्विण्‍णस्‍तनये वाले निधाय व्‍यापृर्ति निजाम् ॥15॥
एवं तप: करोतीति श्रुत्‍वा तद्वचनं पर: । अवोचत्किमनेनास्‍य तपसा पापहेतुना ॥16॥
दुरात्‍मन: कृपां हित्‍वा बालं तमसमर्थकम् । लोकसंव्‍यवहाराज्ञं स्‍थापयित्‍वा धरातले ॥17॥
स्‍वयं स्‍वार्थं समुद्दिश्‍य तप: कर्तुमिहागत: । मन्त्रिप्रभृतिभि: सर्वै: कृत्‍वा तं श्रृंखलावृतम् ॥18॥
राज्‍यं विभज्‍य तत्‍स्‍वैरं पापैस्‍तदनुभूयते । इति तद्वचनं श्रुत्‍वा स्‍नेहमानप्रचोदित: ॥19॥
अभुंजान: पुरादाशु निवृत्‍यैत्‍य वनान्‍तरे । वृक्षमूलं समाश्रित्‍य बाह्यकारणसन्निधौ ॥20॥
	आज ये मुनि एक महीनेके उपवासके बाद नगर में भिक्षाके लिए गये थे वहाँ तीन मनुष्‍य मिलकर इनके पास आये । उनमें एक मनुष्‍य मनुष्‍यों के लक्षण शास्‍त्रका जानकार था, उसने इन मुनिराजको देखकर कहा कि इनके लक्षण तो साम्राज्‍य पदवीके कारण हैं परन्‍तु ये भिक्षाके लिए भटकते हैं इसलिए शास्‍त्र में जो कहा है झूठ मालूम होता है । इसके उत्‍तरमें दूसरे मनुष्‍यने कहा कि शास्‍त्रमें जो कहा गया है वह झूठ नहीं है । ये साम्राज्‍य तन्‍त्रका त्‍यागकर ऋषि हो गये हैं । किसी कारणसे विरक्‍त होकर इन्‍होंने अपना राज्‍य का भार बालक-छोटे ही वयको धारण करनेवाले अपने पुत्र के लिए दे दिया है और स्‍वयं विरक्‍त होकर इस प्रकार तपश्‍चरण कर रहे हैं । इसके वचन सुनकर तीसरा मनुष्‍य बोला कि ‘इसका तप पाप का कारण है अत: इससे क्‍या लाभ है ? यह बड़ा दुरात्‍मा है इसलिए दया छोड़कर लोकव्‍यवहारसे अनभिज्ञ असमर्थ बालक को राज्‍यभार सौंपकर केवल अपना स्‍वार्थ सिद्ध करने के लिए यहाँ तप करने के लिए आया है । मन्‍त्री आदि सब लोगोंने उस बालक को सांकलसे बाँध रक्‍खा है और राज्‍य का विभागकर पापी लोग इच्‍छानुसार स्‍वयं उसका उपभोग करने लगे हैं’ । तीसरे मनुष्‍य के उक्‍त वचन सुनकर इन मुनिका ह्णदय स्‍नेह और मानसे प्रेरित हो उठा जिससे वे भोजन किये बिना ही नगरसे लौटकर वनके मध्‍य में वृक्ष के नीचे आ बैठे हैं ॥12-20॥

अन्‍त:क्रोधकषायानुभागोग्रस्‍पर्धकोदयात् । संक्‍लेशाध्‍यवसानेन वर्धमानत्रिलेश्‍यक: ॥21॥
मन्‍त्र्यादिप्रतिकूलेषु हिंसाद्यखिलनिग्रहान् । ध्‍यायन् संरक्षणानन्‍दरौद्रध्‍यानं प्रविष्‍टवान् ॥22॥
अत: परं मुहुर्तं चेदेवमेव स्थितिं भजेत् । आयुषो नारकस्‍यापि प्रायोग्‍योऽयं भविष्‍यति ॥23॥
	बाह्य कारणोंके मिलनेसे उनके अन्‍त:करणमें तीव्र अनुभागवाले क्रोध कषायके स्‍पर्धकोंका उदय हो रहा है । संक्‍लेशरूप परिणामोंसे उनके तीन अशुभलेश्‍याओंकी वृद्धि हो रही है । जो मन्‍त्री आदि प्रतिकूल हो गये हैं उनमें हिंसा आदि सर्व प्रकार के निग्रहोंका चिन्‍तवन करते हुए वे संरक्षणानन्‍द नामक रौद्र ध्‍यानमें प्रविष्‍ट हो रहे हैं । यदि अब आगे अन्‍तर्मुहूर्त तक उनकी ऐसी ही स्थिति रही तो वे नरक आयु का बन्‍ध करने के योग्‍य हो जावेंगे ॥21-23॥

ततस्‍त्‍वयाशु सम्‍बोध्‍यो ध्‍यानमेतत्यजाशुभम् । शमय क्रोधदुर्वह्निं मोहजालं निराकुरू ॥24॥
गृहाण संयमं त्‍यक्‍तं पुनस्‍त्‍वं मुक्तिसाधनम् । दारदारकबन्‍ध्‍वादिसम्‍बन्‍धनमबन्‍धुरम् ॥25॥
संसारवर्धनं साधो जहीहीत्‍येवमादिभि: । युक्तिमाद्भिर्वचोभि: सप्रत्‍यवस्‍थानमाप्‍तवान् ॥26॥
शुल्‍कध्‍यानाग्निनिर्दग्‍धघातिकर्मघनाटवि: । नवकेवललब्‍धीद्धशुद्धभावो भविष्‍यति ॥27॥
	इसलिए हे श्रेणिक ! तू शीघ्र ही जाकर उसे समझा दे और कह दे कि हे साधो ! शीघ्र ही यह अशुभ ध्‍यान छोड़ो, क्रोधरूपी अग्निको शान्‍त करो, मोहके जालको दूर करो, मोक्षका कारणभूत जो संयम तुमने छोड़ रक्‍खा है उसे फिरसे ग्रहण करो, यह स्‍त्री-पुत्र तथा भाई आदिका सम्‍बन्‍ध अमनोज्ञ है तथा संसारका बढ़ानेवाला है । इत्‍यादि युक्ति पूर्ण वचनों से तू उनका स्थि‍तीकरण कर । तेरे उपदेशसे वे पुन: स्‍वरूपमें स्थित होकर शुल्‍क ध्‍यानरूपी अग्निके द्वारा घातिया कर्मरूपी सघन अटवीको भस्‍म कर देंगे और नव केवललब्धियों से देदीप्‍यमान शुद्ध स्‍वभावके धारक हो जावेंगे ॥24-27॥ 

इत्‍यसौ च गणाधीशवचनान्‍मगधाधिप: । गत्‍वा तदुक्‍तमार्गेण सद्य: प्रासादयन्‍मुनिम् ॥28॥
	गणधर महाराज के उक्‍त वचन सुनकर राजा श्रेणिक शीघ्र ही उन मुनिके पास गया और उनके बताये हुए मार्गसे उन्‍हें प्रसन्‍न कर आया ॥28॥

सोऽपि सम्‍प्राप्‍य सामग्रीं कषायक्षयक्षान्तिजाम् । द्वितीयशुल्‍कध्‍यानेन कैवल्‍यमुदपादयत् ॥29॥
	उक्‍त मुनिराजने भी कषायके भय से उत्‍पन्‍न होनेवाली शान्तिसे उत्‍पन्‍न होनेवाली सामग्री प्राप्‍तकर द्वितीय शुल्‍क-ध्‍यान के द्वारा केवलज्ञान उत्‍पन्‍न कर लिया ॥29॥ 

तदा पूजां समायातै: श्रेणिको वृत्रहादिभि: । सह धर्मरूचे: कृत्‍वा पुनर्वीरं समाश्रित: ॥30॥
	उसी समय इन्‍द्र आदि देव उन धर्मरूचि केवलीकी पूजा करने के लिए आये सो राजा श्रेणिकने भी उन सबके साथ उनकी पूजा की और फिर वह भगवान् वीरनाथ के पास आया ॥30॥

भरते कोऽत्र पाश्‍चात्‍य: स्‍तुत्‍य: केवलवीक्षण: । इत्‍यप्राक्षीद्रणी चैवं विवक्षुरभवत्‍तदा ॥31॥
ब्रह्मकल्‍पाधिपो ब्रह्मह्णदयाख्‍यविमानज: । विद्युन्‍माली ज्‍वलन्‍मौलि: प्रियस्‍वाद्युक्तिदर्शने ॥32॥
विद्युदादिप्रभावेगे देव्‍योऽन्‍याश्‍चास्‍य तद्वत: । जिनमागत्‍य वन्दित्‍वा यथास्‍थानमुपाविशत् ॥33॥
तं निरूप्‍य परिच्‍छेदोऽनेन स्‍यात्‍केवलद्युते: । तत्‍कथंचेद्वदिष्‍यामि दिनेऽस्‍मात्‍सप्‍तमे दिनात् ॥34॥
ब्रह्मेंद्रोऽयं दिवोऽभ्‍येत्‍य पुरेऽस्मिन्‍नेव वारणम् । सर: शालिवनं निर्धूमानलं प्रज्‍वलच्छिखम् ॥35॥
द्युकुमारसमानीयमानजम्‍बूफलानि च । स्‍वप्‍नानेतान् पुर: कुर्वन्‍नर्हद्दासाभिधानकात् ॥36॥
इभ्‍यात्‍कृती सुतो भावी जिनदास्‍यां महाद्युति: । जम्‍ब्‍वाख्‍योऽनावृताद्देवादाप्‍तपूजोऽतिविश्रुत: ॥37॥
विनीतो यौवनारम्‍भेऽप्‍यनाविष्‍कृतविक्रिय: । वीर: पावापुरे तस्‍मिन् काले प्राप्‍स्‍यति निर्वतिम् ॥38॥
तदैवाहमति प्राप्‍य बोधं केवलसंज्ञकम् । सुधर्माख्‍यगणेशेन सार्ध संसारवह्निना ॥39॥
करिष्‍यन्‍नतितप्‍तानां ह्लादं धर्मामृताम्‍बुना । इदमेव पुरं भूय: सम्‍प्राप्‍यात्रैव भूधरे ॥40॥
स्‍थास्‍याम्‍येतत्‍समाकर्ण्‍य कुणिकश्‍चेलिनीसुत: । तत्‍पुराधिपति: सर्वपरिवारपरिष्‍कृत: ॥41॥
आगत्‍याभ्‍यर्च्‍य वन्दित्‍वा श्रुत्‍वा धर्म ग्रहीष्‍यति । दानशीलोपवासादि साधनं स्‍वर्गमोक्षयो: ॥42॥
	आते ही उसने गणधर स्‍वामीसे पूछा कि हे प्रभो ! इस भरतक्षेत्र में सबसे पीछे स्‍तुति करने योग्‍य केवलज्ञानी कौन होगा ? इसके उत्‍तरमें गणधर कुछ कहना ही चाहते थे कि उसी समय वहाँ देदीप्‍यमान मुकुटका धारक विद्युन्‍माली नाम का ब्रह्मस्‍वर्ग का इन्‍द्र आ पहुँचा, वह इन्‍द्र ब्रह्मह्णदय नामक विमान में उत्‍पन्‍न हुआ था, प्रियदर्शना, सुदर्शना, विद्युद्वेगा और प्रभावेगा ये चार उसकी देवियाँ थीं, उन सभीके साथ वह वहाँ आया था । आकर उसने जिनेन्‍द्र भगवान् की वन्‍दना की । तदनन्‍तर यथास्‍थान बैठ गया । उसकी ओर दृष्टिपातकर गणधर स्‍वामी राजा श्रेणिक से कहने लगे कि इसके द्वारा ही केवलज्ञान का विच्‍छेद हो जायगा अर्थात् इसके बाद फिर कोई केवलज्ञानी नहीं होगा । वह किस प्रकार होगा यदि यह जानना चाहते हो तो मैं इसे भी कहता हूँ, सुन । आज से सातवें दिन यह ब्रह्मेन्‍द्र, स्‍वर्गसे च्‍युत होकर इसी नगर के सेठ अर्हद्दासकी स्‍त्री जिनदासीके गर्भ में आवेगा । गर्भ में आनेके पहले जिनदासी पाँच स्‍वप्‍न देखेगी-हाथी, सरोवर, चावलों का खेत, जिसकी शिखा ऊपरको जा रही है ऐसी धूम रहित अग्नि और देव-कुमारोंके द्वारा लाये हुए जामुनके फल । यह पुत्र बड़ा ही भाग्‍यशाली और कान्तिमान् होगा, जम्‍बूकुमार इसका नाम होगा, अनावृत देव उसकी पूजा करेगा, वह अत्‍यन्‍त प्रसिद्ध तथा विनीत होगा, और यौवनके प्रारम्‍भसे ही वह विकारसे रहित होगा । जिस समय भगवान् महावीर स्‍वामी मोक्ष प्राप्‍त करेंगे उसी समय मुझे भी केवलज्ञान प्राप्‍त होगा । तदनन्‍तर सुधर्माचार्य गणधरके साथ संसार रूपी अग्निसे संतप्‍त हुए पुरूषोंको धर्मामृत रूपी जलसे आनन्दित करता हुआ मैं फिर भी इसी नगर में आकर विपुलाचल पर्वत पर स्थित होऊँगा । मेरे आनेका समाचार सुनकर इस नगरका राजा चेलिनीका पुत्र कणिक सब परिवार के साथ आवेगा और पूजा वन्‍दना कर तथा धर्म का स्‍वरूप सुनकर स्‍वर्ग और मोक्षका साधनभूत दान, शीलोपवास आदि धारण करेगा ॥31-42॥

जम्‍बूनामापि निर्वेदात्‍प्रव्रज्‍याग्रहणोत्‍सुक: । सहैवाल्‍पेषु वर्षेषु व्‍यतीतेषु वयं त्‍वया ॥43॥
सर्वे दीक्षां ग्रहीष्‍याम इति बन्‍धुजनोदितम् । सोऽशक्रुचन्निराकर्तुमायास्‍यति पुरं तदा ॥44॥
मोहं विधित्‍सुभिस्‍तस्‍य बन्‍धुभि: सुखबन्‍धन: । आरप्‍स्‍यते विवाहस्‍तै: श्रेयो विघ्‍ना हि बन्‍घव: ॥45॥
	उसी समय जम्‍बूकुमार भी विरक्‍त होकर दीक्षा ग्रहण करने के लिए उत्‍सुक होगा परन्‍तु भाई – बन्‍धु लोग उसे समझावेंगे कि थोड़े ही वर्षोंके व्‍यतीत होने पर हम लोग भी तुम्‍हारे ही साथ दीक्षा धारण करेंगे । भाई-बन्‍धुओं के इस कथनको वह टाल नहीं सकेगा और उस समय पुन: नगर में वापिस आ जावेगा । तदनन्‍तर भाई-बन्‍धु लोग उसे मोहमें फँसानेके लिए सुखदायी बन्‍धन स्‍वरूप उसका विवाह करना प्रारम्‍भ करेंगे सो ठीक ही है क्‍योंकि भाई-बन्‍धु लोग कल्‍याणमें विघ्‍न करते ही हैं  ॥43-45॥

सुता सागरदत्‍तस्‍य पद्मावत्‍यां सुलक्षणा । पद्मश्रीरपरा श्रीर्वा कनकश्री: शुभेक्षणा ॥46॥
सुता कुबेरदत्‍तस्‍य जाता कनकमालया । वीक्ष्‍या विनयवत्‍याश्‍च या वैश्रवणदत्‍तजा ॥47॥ 
विनयश्री रैदत्‍तस्‍य रूपश्रीश्‍च धनश्रिय: । आभि: सागरदत्‍तादिपुत्रिकाभिर्यथाविधि ॥48॥
सौधागारे निरस्‍तान्‍धकारे सन्‍मणिदीप्तिभि: । विचित्ररत्‍नसंचूर्णरंगवल्‍लीविभूषिते ॥49॥
नानासुरभिपुष्‍पोपहाराढये जगतीतले । स्‍थास्‍यत्‍याप्‍तविवाहोऽयं पाणिग्रहणपूर्वकम् ॥50॥
सुतो मसायं रागेण प्रेरितो विकृर्ति भजन् । स्मितहासकटाक्षेक्षणादिमान्किं भवेन्‍न वा ॥51॥
इत्‍यात्‍मानं तिरोधाय पश्‍यन्‍ती स्‍थास्‍यति स्निहा । माता तस्‍य तदैवैक: पापिष्‍ठ: प्रथमांशक: ॥52॥
सुरम्‍यविषये ख्‍यातपौदनाख्‍यपुरेशिन: । विद्युद्राजस्‍य तुग्विद्युत्‍प्रभो नाम भटाग्रणी: ॥53॥
ताक्ष्‍णे विमलवत्‍याश्‍च क्रध्‍वा केनापि हेतुना । निजाग्रजाय निर्गत्‍य तस्‍मात्‍पन्‍नशतैर्भटै: ॥54॥ 
विद्युच्‍चोराह्णयं कृत्‍वा स्‍वस्‍य प्राप्‍य पुरीमिमाम् । जानन्‍नदृश्‍यदेहत्‍वकवाटाद्घाटनादिकम् ॥55॥
चोरशास्‍त्रोपदेशेन तन्‍त्रमन्‍त्रविधानत: । अर्हद्दासगृहाभ्‍यन्‍तरस्‍थं चोरयितुं धनम् ॥56॥
प्रविश्‍य नष्‍टनिद्रान्‍तां जिनदासीं विलोक्‍य स: । निवेद्यात्‍मानमेवं किं विनिद्रासीति वक्ष्‍यति ॥57॥
	इसी नगर में सागरदत्‍त सेठकी पद्मावती स्‍त्रीसे उत्‍पन्‍न हुई उत्‍तम लक्षणोंवाली पद्मश्री नाम की कन्‍या है जोकि दूसरी लक्ष्‍मी के समान जान पड़ती है । इसी प्रकार कुवेरदत्‍त सेठकी कनकमाला स्‍त्रीसे उत्‍पन्‍न हुई शुभ नेत्रोंवाली कनकश्री नाम की कन्‍या है । इसके अतिरिक्‍त वैश्रवणदत्‍त सेठकी विनयवती स्‍त्रीसे उत्‍पन्‍न हुई देखनेके योग्‍य विनयश्री नाम की पुत्री है और इसके सिवाय धनदत्‍त सेठकी धनश्री स्‍त्री से उत्‍पन्‍न हुई रूपश्री नाम की कन्‍या है । इन चारों पुत्रियोंके साथ उसका विधि पूर्वक विवाह होगा । तदनन्‍तर पाणिग्रहण पूर्वक जिसका विवाह हुआ है ऐसा जम्‍बूकुमार, उत्‍तम मणिमय दीपकोंके द्वारा जिसका अन्‍धकार नष्‍ट हो गया है, जो नाना प्रकार के रत्‍नोंके चूर्णसे निर्मित रंगावलीसे सुशोभित है और अनेक प्रकार के सुगन्धित फूलों के उपहारसे सहित है ऐसे महलके भीतर पृथिवी तलपर बैठेगा । ‘मेरा यह पुत्र राग से प्रेरित होकर विकार भावको प्राप्‍त होता हुआ मन्‍द मुसकान तथा कटाक्षावलोकन आदिसे युक्‍त होता है या नहीं’ यह देखनेके लिए उसकी माता स्‍नेह वश अपने आपको छिपाकर वहीं कहीं खड़ी होगी । उसी समय सुरम्‍य देशके प्रसिद्ध पोदनपुर नगर के स्‍वामी विद्युद्राजकी रानी विमलमतासे उत्‍पन्‍न हुआ विद्युत्‍प्रभ नाम का चोर आवेगा । वह विद्युत्‍प्रभ महापापी तथा नम्‍बर एकका चोर होगा, शूरवीरोंमें अग्रेसर तथा तीक्ष्‍ण प्रकृतिका होगा । वह किसी कारण वश अपने बड़े भाईसे कुपित होकर पाँच-सौ योद्धाओं के साथ नगरसे निकलेगा और विद्युच्‍चोर नाम रखकर इस नगरी में आवेगा । वह चोर शास्‍त्रके अनुसार तन्‍त्र-मन्‍त्रके विधानसे अदृश्‍य होकर किबाड़ खोलना आदि सब कार्योंका जानकार होगा और सेठ अर्हद्दासके घर के भीतर रखे हुए धनको चुरानेके लिए इसीके घर आवेगा । वहाँ जम्‍बूकुमारकी माताको निद्रारहित देखकर वह अपना परिचय देगा और कहेगा कि तू इतनी रात तक क्‍यों जाग रही है ? ॥46-57॥ 

सूनुर्ममैक एवायं प्रातरेव तपोवनम् । अहं गमीति संकल्‍प्‍य स्थितस्‍तेनास्मि शोकिनी ॥58॥
धीमानसि यदीमं त्‍वं च्‍यावयस्‍वाग्रहात्‍तत: । उपायैरद्य ते सर्व धनं दास्‍याम्‍यभीप्सितम् ॥59॥
इति वक्‍त्री भवेत्‍सापि सोऽपि सम्‍प्रतिपद्य तत् । एवं सम्‍पन्‍नभोगोऽपि किलैष विरिरंसति ॥60॥
धिड्मां धनमिहाहर्तु प्रविष्‍टमिति निन्‍दनम् । स्‍वस्‍य कुर्वन्‍गताशंक: सम्‍प्राप्‍यानु तदन्तिकम् ॥61॥
कन्‍यकानां कुमारं तं तासां मध्‍यमधिष्ठितम् । विजम्‍भमाणसद्बुद्धिं पंजरस्‍थमिवाण्‍डजम् ॥62॥
जाललग्‍नैणपोतं वा भद्रं वा कुंजराधिपम् । अपारकर्दमे मग्‍नं सिंहं वा लोहपंजरे ॥63॥
निरूद्धं लब्‍धनिर्वेगं प्रत्‍यासन्‍नभवक्षयम् । विद्युच्‍चोर: समीक्ष्‍यैवं वक्‍तोष्‍ट्राख्‍यानकं सुधी: ॥64॥
	इसके उत्‍तरमें जिनदासी कहेगी कि ‘मेरे यही एक पुत्र है और यह भी संकल्‍प कर बैठा है कि मैं सबेरे ही दीक्षा लेने के लिए तपोवनको चला जाऊँगा’ इसीलिए मुझे शोक हो रहा है । यदि तू बुद्धिमान् है और किन्‍हीं उपायों से इसे इस आग्रहसे छुड़ाता है – इसका दीक्षा लेनेका आग्रह दूर करता है तो आज मैं तुझे तेरा मनचाहा सब धन दे दूँगी । जिनदासीकी बात सुनकर विद्युच्‍चोरने यह कार्य करना स्‍वीकृत किया । तदनन्‍तर वह विचार करने लगा कि देखो यह जम्‍बूकुमार सब प्रकारकी भोग-सामग्री रहते हुए भी विरक्‍त होना चाहते हैं और मैं यहाँ धन चुरानेके लिए प्रविष्‍ट हुआ हूँ मुझे धिक्‍कार हो । इस प्रकार अपनी निन्‍दा करता हुआ वह विद्युच्‍चोर नि:शंक होकर, कन्‍याओं के बीच में बैठे हुए जीवन्‍धर कुमार के समीप पहुँचेगा । उस समय जिसे सद्बुद्धि उत्‍पन्‍न हुई है ऐसा जम्‍बूकुमार, उन कन्‍याओं के बीच में बैठा हुआ ऐसा जान पड़ता था मानो पिंजरेके भीतर बैठा हुआ पक्षी ही हो अथवा जालमें फँसा हुआ हरिणका बच्‍चा ही हो अथवा बहुत भारी कीचड़में फँसा हुआ उत्‍तम जातिवाला गजराज ही हो, अथवा लोहेके पिंजरेमें रूका हुआ सिह ही हो । वह अत्‍यन्‍त विरक्‍त था और उसके संसार भ्रमणका क्षय अत्‍यन्‍त निकट था । ऐसे उस जम्‍बूकुमार को देखकर बुद्धिमान् विद्युच्‍चोर ऊँटकी कथा कहेगा ॥58-64॥

कुमार: श्रूयतां कश्चिदेक‍दा स्‍वेच्‍छया चरन् । गिरे: क्रमेलक: स्‍वादु तृणं तुंगात्‍प्रदेशत: ॥65॥
पतन्‍मधुरसोन्मिश्रमास्‍वाद्य सकृदुत्‍सुक: । तादृगेवाहरिष्‍यामीत्‍येतत्‍पाताभिवांछया ॥66॥
तृणान्‍तरोपयोगादिपराड्.मुखतया स्थित: । मृतस्‍तथैव त्‍वं चैतान् भोगान् भोक्‍तुमुपस्थितान् ॥67॥
अनिच्‍छन् स्‍वर्गभोगा‍र्थी भविता रहितो धिया । इत्‍यैकागारिकप्रोक्‍तं तदाकर्ण्‍य वणिग्‍वर: ॥68॥
प्रतिवक्‍ता स तं चोरं स्‍पष्‍टदृष्‍टान्‍तपूर्वकम् । नर: कश्चिन्‍महादाहज्‍वरेण परिपीडित: ॥69॥
नदीसरस्‍तटाकादिपय: पीत्‍वा मुहुर्मुहु: । तथाप्‍यगततृष्‍ण: किं तृणाग्रस्‍थाम्‍बुबिन्‍दुना ॥70॥
तृप्तिं प्राप्‍नोत्‍यसौ वायं जीवो दिव्‍यसुखं चिरम् । भुक्‍त्‍वाऽप्रतृप्‍त: स्‍वप्‍नेऽपि गजकणोस्थिरात्‍मना ॥71॥
सुखेनासाधुनानेन कथं तृप्तिमवाप्‍नुयात् । इति तद्वाचमाकर्ण्‍य चोरोऽनुव्‍याहरिष्‍यति ॥72॥
	वह कहेगा कि हे कुमार ! सुनिये, किसी समय कोई एक ऊँट स्‍वेच्‍छासे मीठे तृण चरता हुआ पहाड़के निकट जा पहुँचा । जहाँ वह चर रहा था वहाँ की घास ऊँचे स्‍थानसे पड़ते हुए मधुके रससे मिल जानेके कारण मीठी हो रहा थी । उस ऊँटने एक बार वह मीठी घास खाई तो यही संकल्‍प कर लिया कि मैं ऐसी ही घास खाऊँगा । इस संकल्‍पसे वह मधुके पड़नेकी इच्‍छा करने लगा तथा दूसरी घासके उपभोग आदिसे विरक्‍त होकर वहीं बैठा रहा तदनन्‍तर भूखसे पीडित हो मर गया । इसी प्रकार हे कुमार ! तू भी इन उपस्थित भोगोंकी उपेक्षा कर स्‍वर्गके भोगोंकी इच्‍छा करता है सो तू भी उसी ऊँटके समान बुद्धिसे रहित है । इस प्रकार विद्युच्‍चोरके द्वारा कही हुई ऊँटकी कथा सुनकर वैश्‍यशिरोमणि जम्‍बूकुमार एक स्‍पष्‍ट दृष्‍टान्‍त देता हुआ उस चोरको उत्‍तर देगा कि एक मनुष्‍य महादाह करनेवाले ज्‍वरसे पीडित था, उसने नदी, सरोवर तथा ताल आदिका जल बार-बार पिया था तो भी उसकी प्‍यास शान्‍त नहीं हुई थी सो क्‍या तृणके अग्रभाग पर स्थित जलकी बूँदसे उसकी तृप्ति हो जावेगी ? इसी प्रकार इस जीवने चिरकाल तक स्‍वर्गके सुख भोगे हैं फिर भी यह तृप्‍त नहीं हुआ सो क्‍या हाथी के कानके समान चन्‍चल इस वर्तमान सुख से यह तृप्‍त हो जायगा ? इस प्रकार जम्‍बूकुमार के वचन सुनकर विद्युच्‍चोर फिर कहेगा ॥65-72॥

वने वनेचरश्‍चण्‍ड: कृत्‍वाधारं महाद्रुमम् । गण्‍डान्‍ताकृष्‍टकोदण्‍ड: काण्‍डेनाखण्‍डय वारणम् ॥73॥
महीरूट्कोटरस्‍थेन सन्‍दष्‍ट: फणिना स्‍वयम् । स चाहिंच गजंचाज्ञो गत्‍यन्‍तरमजीगमत् ॥74॥
अथ सर्वान् मृतान् दृष्‍ट्वा तान्‍क्रोष्‍टैकोऽतिलुब्‍धक: । तावदेतानहं नाद्मि राहिाारि र्वीद्वयाग्रगम् ॥75॥
खादामीति कृतोद्योगस्‍तच्‍छेदमकरोद्विधी: । सद्यश्‍चापाग्रनिर्भिन्‍नगल: सोऽपि वृथा मृत: ॥76॥
ततोऽतिगृध्‍नुता त्‍याज्‍येत्‍यस्‍योक्तिविरतौ सुधी: । कुमार: स्‍मृतिमाधाय सूक्‍तं प्रत्‍यभिधास्‍यति ॥77॥
कि किसी वन में एक चण्‍ड नाम का भील रहता था । उसने एक बड़े वृक्षको आधार बनाकर अर्थात् उस पर बैठकर गाल तक धनुष खींचा और एक हाथीको मार गिराया । इतनेमें ही उस वृक्ष की कोटरसे निकल कर एक साँपने उसे काट खाया । काटते ही उस अज्ञानी भीलने उस साँपको भी मार डाला । इस तरह हाथी और साँप दोनोंको मारकर वह स्‍वयं मर गया । तदनन्‍तर उन सबको मरा देखकर एक अत्‍यन्‍त लोभी गीदड़ आया । वह सोचने लगा कि मैं पहले इन सबको नहीं खाकर धनुषकी डोरीके दोनों छोड़ पर लगी हुई ताँतको खाता हूँ । ऐसा विचार कर उस मूर्खने ताँतको काटा ही था कि उसी समय धनुषके अग्रभागसे उसका गला फट गया और वह व्‍यर्थ ही मर गया । इसलिए अधिक लोभ करना छोड़ देना चाहिये । इस प्रकार कहकर जब चोर चुप हो रहेगा तब बुद्धिमान् जम्‍बूकुमार विचार कर एक उत्‍तम बात कहेगा ॥73-77॥

चतुर्मार्गसमायोगदेशमध्‍ये महाद्युतिम् । रत्‍नराशिं समभ्‍येत्‍य सुग्रहं पथिको विधी: ॥78॥
तदानादाय केनापि हेतुना गतवान्‍पुन: । समादित्‍सुस्‍तमागत्‍य किं तद्देशं लभेत स: ॥79॥
तथा दुष्‍प्रापमालोक्‍य गुणमाणिक्‍यसंचयम् । अस्‍वीकुर्वन् कथं पश्‍चात्‍प्राप्‍नुयाद्भववारिधौ ॥80॥
कि कोई मूर्ख पथिक कहीं जा रहा था उसे चौराहे पर महा देदीप्‍यमान रत्‍नों की राशि मिली, उस समय वह उसे चाहता तो अनायास ही ले सकता था परन्‍तु किसी कारणवश उसे बिना लिये ही चला गया । फिर कुछ समय बाद उसे लेने की इच्‍छा करता हुआ उस चौराहे पर आया सो क्‍या वह उस रत्‍नराशिको पा सकेगा ? अर्थात् नहीं पा सकेगा । इसी प्रकार जो मनुष्‍य संसार रूपी समुद्रमें दुर्लभ गुण रूपी मणियोंके समूहको पाकर भी उसे स्‍वीकृत नहीं करता है सो क्‍या वह उसे पीछे भी कभी पा सकेगा ? अर्थात् नहीं पा सकेगा ॥78-80॥

तदुदीरितमेतस्‍य कृत्‍वा चित्‍ते परस्‍वह्णत । वदिष्‍यति तदाख्‍यानमन्‍यदन्‍यायसूचनम् ॥81॥
जम्‍बूकुमार के द्वारा कही हुई बातको ह्णदय में रखकर विद्युच्‍चोर अन्‍यायको सूचित करनेवाली एक दूसरी कथा क‍हेगा ॥81॥

श्रृगाल: कश्चिदास्‍यस्‍थं मांसपिण्‍डं विसृष्‍टवान् । संक्रीडमानमीनादानेच्‍छुर्निपतितोऽम्‍भसि ॥82॥
तद्वेगवत्‍प्रवाहेण प्रेर्यमाणोऽगमन्‍मृतिम् । ततो मीनोऽपि दीर्घायुर्जलमध्‍ये स्थित: सुखम् ॥83॥
एवं श्रृगालवल्‍लुब्‍धो मुग्‍धोऽन्‍योऽपि विनश्‍यति । इति तस्‍करमुख्‍योक्तिमाकर्ण्‍यानाकुलात्‍मक: ॥84॥
प्रत्‍यासन्‍नविनेयत्‍वाद्वच: प्रतिभणिष्‍यति । निद्रालुको वणिक्‍कश्चिन्निद्रासुखविमोहित: ॥85॥
सुप्‍त: परार्ध्‍यमाणिक्‍यगर्भकक्षपुटे निजे । चोरैरपह्णतोऽनेन दु:खेनामृत दुर्मृति: ॥86॥
विषयाल्‍पसुखेष्‍वेवं संसक्‍तो रागचोरकै: । ज्ञानदर्शनचारित्ररत्‍नेष्‍वपह्णतेष्‍वयम् ॥87॥
जन्‍मी नश्‍यति निर्मूलमित्‍यत: स गदिष्‍यति । स्‍वमातुलानीदुर्वाक्‍यकोपात्‍कांचिन्‍मुमुर्षुकाम् ॥88॥
वृक्षमूले स्थितां वीक्ष्‍य सर्वाभरणभूषिताम् । अज्ञातोद्वन्‍धनोपायामाकुलाकुलचेतसम् ॥89॥
वह कहेगा कि एक श्रृगाल मुख में मांसका टुकड़ा दाबकर पानीमें जा रहा था वहाँ क्रीड़ा करती हुई मछलीको पकछ़नेकी इच्छा से उसने वह मांसका टुकड़ा छोड़ दिया और पानीमें कूद पड़ा । पानीके प्रवाहका वेग अधिक था अत: वह उसीमें वह कर मर गया उसके मरनेके बाद दीर्घायु मछली पानीमें सुख से रहने लगी । इसी प्रकार जो मूर्ख, श्रृगालके समान लोभी होता है वह अवश्‍य ही नष्‍ट होता है । इस तरह विद्युच्‍चोर की बात सुनकर निकट भव्‍य होने के कारण जिसे कुछ भी आकुलता नहीं हुई है ऐसा जम्‍बूकुमार कहेगा कि निद्रालु प्रकृतिका एक वैश्‍य नींदके सुख से विमोहित होकर सो गया और चोरों ने उसके घर में घुसकर सब बहुमूल्‍य रत्‍न चुरा लिये । इसी दु:खसे वह मर गया । इसी प्रकार यह जीव विषयजन्‍य थोड़ेसे सुखोंमें आसक्‍त हो रहा है और राग रूपी चोर इसके ज्ञान-दर्शन तथा चारित्र रूपी रत्‍न चुरा रहे हैं । इन रत्‍नों की चोरी होने पर यह जीव निर्मूल नष्‍ट हो जाता है । इसके उत्‍तरमें वह चोर कहेगा कि कोई स्‍त्री सासुके दुर्वचन सुनकर क्रोधित हुई और मरनेकी इच्छा से किसी वृक्ष के नीचे जा बैठी । वह सब आभूषणोंसे सुशोभित थी परन्‍तु फाँसी लगाना नहीं जानती थी इसलिए उसका चित्‍त बड़ा ही व्‍याकुल हो रहा था ॥82-89॥

सुवर्णदारको नाम पापी मार्दंगिकस्‍तदा । तदाभरणमादित्‍सुर्मृदगं स्‍वं तरोरध: ॥90॥
स्‍थापयित्‍वा समारूह्य स्‍वगलोद्वद्धरज्‍जुक: । उद्वन्‍धनक्रमं तस्‍या दर्शयन् मृत्‍युचोदित: ॥91॥
मृदंगे पतिते भूमौ सद्य: केनापि हेतुना । रज्‍जुपाताविलीभूतकण्‍ठ: प्रोद्वत्‍तलोचन: ॥92॥
प्रापत्‍प्रेताधिबासं तद्वीक्ष्‍यासौ दुर्मृतेर्भयात् । आयाद्रृहमतस्‍तद्वल्‍लोभो हेयो महांस्‍त्‍वया ॥93॥
उसी समय सुवर्णदारक नाम का मृदंग बजानेवाला पापी मृत्‍युसे प्रेरित हो वहाँसे आ निकला । वह उस स्‍त्रीके आभूषण लेना चाहता था इसलिए वृक्ष के नीचे अपना मृदंग रखकर तथा उसपर चढ़कर अपने गलेमें फाँसीकी रस्‍सी बाँध उसे मरनेकी रीति दिखलाने लगा । उसने अपने गलेमें रस्‍सी बाँधी ही थी कि किसी कारणसे नीचेका मृदंग जमीन पर लुढ़क गया । फाँसी लग जानेसे उसका गला फँस गया और आँखें निकल आईं । इस प्रकार वह मरकर यमराज के घर गया । उसका मरण देख वह स्‍त्री उस दु:खदायी मरणसे डर गई और अपने घर वापिस आ गई । कहनेका अभिप्राय यह है कि आपको उस मृदंग बजानेवालेके समान बहुत भारी लोभ नहीं करना चाहिये ॥90-93॥

इत्‍यस्‍य सोऽपि वाग्‍जालमसोढोदाहरिष्‍यति । किल धूर्तविटं वीक्ष्‍य ललितांगाभिधामकम् ॥94॥
कम्‍यचित्‍सा महादेवी जाता मदनविह्णला । तद्विटानयनोपायनिरन्‍तरनियुक्‍तया ॥95॥
तद्धात्र्या गुप्‍तमानीत: पथिकोऽन्‍त: प्रवेशित: । सह तेन महादेवी रममाणा यथेप्सितम् ॥96॥
अहोभिर्बहुभिर्ज्ञाता शुद्धै: शुद्धान्‍तरक्षिभि: । तन्‍मुखात्‍तद्दुराचारे राज्ञापि विदिते सति ॥97॥
इस प्रकार उस चोरका वाग्‍जाल जम्‍बूकुमार सहन नहीं कर सकेगा अत: उत्‍तरमें दूसरी कथा कहेगा । वह कहेगा कि ललितांग नाम के किसी धूर्त व्‍यभिचारी मनुष्‍य को देखकर किसी राजाकी रानी काम से विह्णल हो गई । उसने किसी भी उपायसे उस पथिकको लानेके लिए एक धाय नियुक्‍त की और धाय भी उसे गुप्‍त रूप से महलके भीतर ले गई । महारानी उसके साथ इच्‍छानुसार रमण करने लगी । बहुत समय बाद अन्‍त:पुरकी रक्षा करनेवाले शुद्ध खोजा लोगोंने रानीकी यह बात जान ली और उनके कहनेसे राजा को भी रानी के इस दुराचारका पता लग गया ॥94-97॥

जारापनयनोपायमाज्ञप्‍ता: परिचारिका: । अवस्‍करगृहं नीत्‍वा सा तं तत्राक्षिपन्‍खलम् ॥98॥
स दुर्गन्‍धेन तज्‍जनतुभिश्‍च दु:खमवाप्‍नुवन् । अत्रैव नरकावासमाप्‍तवान् पापपाकत: ॥99॥	
राजा ने  इस दुराचारकी बात जानकर किसी भी उपायसे उस जारको पकड़नेके लिए सेवकोंको आज्ञा दी । यह जानकर रानीने उसे टट्टीमें ले जाकर छिपा दिया । वहाँ की दुर्गन्‍ध और कीड़ोंसे वह वहाँ बहुत दु:खी हुआ तथा पाप कर्म के उदय से इसी जन्‍ममें नरक वासके दु:ख भोगने लगा ॥98-99॥

तद्वदल्‍पसुखस्‍याभिलाषिणो नरकादिषु । भवन्ति दुस्‍तरापारघोरदु:खा गतिष्विति ॥100॥
इसी प्रकार थोड़े सुखकी इच्‍छा करनेवाले पुरूष नरकमें पड़ते हैं और वहाँ के दुस्‍तर, अपार तथा भयंकर दु:ख उठाते हैं ॥100॥

पुन: कुमार एवैकं प्रपंचाद्रदिता स तम् । येन संसारनिर्वेगो जायते सहसा सताम् ॥101॥
इसके बाद भी वह एक ऐसी कथा और कहेगा जिसके कि द्वारा सत्‍पुरूषोंको संसार से शीघ्र ही निर्वेग हो जाता है ॥101॥

भ्राम्‍यन्‍संसारकान्‍तारे मृत्‍युमत्‍तद्विपेशिना । रूषा जिघांसुना जन्‍तुरनुपातोऽतिभीलुक: ॥102॥
पलायमानो मानुष्‍यभूरूहान्‍तहिंतात्‍मक: । तन्‍मूले कुलगोत्रादिनानावल्‍लीसमाकुले ॥103॥
जन्‍मकूपे पतित्‍वायुर्वल्‍लीलग्‍नशरीरक: । सितासितादिनानेकमूषकोच्‍छेद्यतल्‍लक: ॥104॥
नरकव्‍यात्‍तवक्‍त्रोरूसर्पसप्‍तकसन्निधि: । तद्भूजेष्‍टार्थसूनोत्‍थसौख्‍यक्षौद्ररसोत्‍सुक: ॥105॥
तद्ग्रहोत्‍थापितात्‍युग्रव्‍यापन्‍माक्षिकभक्षित: । तत्‍संसेवां सुखं मत्‍वा कष्‍टं सर्वोऽपि जीवति ॥106॥
विधीर्विषयसंसक्‍तो धीमानपि कथं तथा । वर्तते त्‍यक्‍तसंग: सन्‍नकुर्वन्‍दुर्वहं तप: ॥107॥
वह कहेगा कि एक जीव संसार रूपी वन में घूम रहा था । एक मदोन्‍मत्‍त हाथी क्रोधवश उसे मारनेकी इच्छा से उसके पीछे-पीछे दौड़ा । वह जीव भय से भागता-भागता मनुष्‍य रूपी वृक्ष की आड़में छिप गया । उस वृक्ष के नीचे कुल, गोत्र आदि नाना प्रकारकी लताओंसे भरा हुआ एक जन्‍म रूपी कुआँ था । वह जीव उस जन्‍मरूपी कुएँमें गिर पड़ा परन्‍तु आयुरूपी लतामें उसका शरीर उलझ गया जिससे नीचे नहीं जा सका । वह आयुरूपी लताको शुल्‍कपक्ष और कृष्‍णपक्षके दिनरूपी अनेक चूहे कुतर रहे थे । सातों नरकरूपी सर्प ऊपरकी ओर मुँह खोले उसके गिरनेकी प्रतीक्षा कर रहे थे । उसी वृक्षपर पुत्रादिक इष्‍ट पदार्थों से उत्‍पन्‍न हुआ सुखरूपी मधुका रस टपक रहा था जिसे खानेके लिए वह बड़ा उत्‍सुक हो रहा था । उस मधु रसके चाटनेसे उड़ी हुईं भयंकर आपत्तिरूपी मधुकी मक्खियाँ उसे काट रही थीं परन्‍तु वह जीव मधु-बिन्‍दुओं के उस सेवनको सुख मान रहा था । इसी प्रकार संसार के समस्‍त प्राणी बड़े कष्‍टसे जीवन बिता रहे हैं । जो मूर्ख हैं वे भले ही विषयोंमें आसक्‍त हो जाये परन्‍तु जो बुद्धिमान् हैं वे क्‍यों ऐसी प्रवृत्ति करते हैं ? उन्‍हें तो स‍ब परिग्रहका त्‍यागकर कठिन तपश्‍चरण करना चाहिये ॥102-107॥

इत्‍याकर्ण्‍य व चस्‍तस्‍य माता कन्‍याश्‍च तस्‍कर: । तनुसंसारभोगेषु यातारोऽतिविरागताम् ॥108॥
जम्‍बूकुमारकी यह बात सुनकर उसकी माता, वे कन्‍याएं, और वह चोर सब, संसार शरीर और भोगों से विरक्‍त होंगे ॥108॥

तदा तम: समाधूय भासमानो दिवाकर: । योजयन् प्रियया कोकं कुमारमिव दीक्षया ॥109॥
करैर्निजै: कुमारस्‍य मनो वास्‍पृश्‍य रंजयन् । उद्यमस्‍तपसीवोच्‍चै: शिखरेऽद्रेरूदेष्‍यति ॥110॥
तदनन्‍तर चकवा को चकवीके समान कुमार को दीक्षाके साथ मिलाता हुआ अपनी किरणों से कुमार के मनको स्‍पर्शकर प्रसन्‍न करता हुआ, तपश्‍चरणके लिए श्रेष्‍ठ उद्यमके समान सब अन्‍धकार को नष्‍टकर उदयाचलकी शिखरपर सूर्य उदित होगा ॥109-110॥

सर्वसन्‍तापकृत्‍तीक्ष्‍णकर: क्रूरोऽनवस्थित: । रवि: कुवलयध्‍वंसी व्रजिता कुनृपोपमाम् ॥111॥
	उस समय वह सूर्य किसी अन्‍यायी राजाकी उपमा धारण करेगा क्‍योंकि जिस प्रकार अन्‍यायी राजा सर्व सन्‍तापकृत् होता है उसी प्रकार वह सूर्य भी सबको संताप करने वाला था, जिस प्रकार अन्‍यायी राजा तीक्ष्‍णकर होता है अर्थात् कठोर टैक्‍स लगाता है उसी प्रकार वह सूर्य भी तीक्ष्‍णकर था अर्थात् उष्‍ण किरणोंका धारक था, जिस प्रकार अन्‍यायी राजा क्रूर अर्थात् निर्दय होता है उसी प्रकार वह सूर्य भी क्रूर अर्थात् अत्‍यन्‍त उष्‍ण था, जिस प्रकार अन्‍यायी राजा अनवस्थित रहता है – एक समान नहीं रहता है-कभी संतुष्‍ट रहता है और कभी असंतुष्‍ट रहता है उसी प्रकार वह सूर्य भी अनवस्थित था-एक जगह स्थिर नहीं रहता था और जिस प्रकार अन्‍यायी राजा कुवलयध्‍वंसी होता है अर्थात् पृथ्‍वी मण्‍डल को नष्‍ट कर देता है उसी प्रकार वह सूर्य भी कुवलयध्‍वंसी था अर्थात् नीलकमलों को नष्‍ट करनेवाला था ॥111॥

नित्‍योदयो बुधाधीशो विशुद्धाखण्‍डमण्‍डल: । पद्माह्लादी प्रवृद्धोष्‍मा सुराजानं स जेष्‍यति ॥112॥
अथवा वह सूर्य किसी उत्‍तम राजा को जीतनेवाला होगा क्‍योंकि जिस प्रकार उत्तम राजाका नित्‍योदय होता है अर्थात् उसका अभ्‍युदय निन्‍तर बढ़ता रहता है उसी प्रकार वह सूर्य भी नित्‍योदय होता है अर्थात् प्रतिदिन उसका उदय होता रहता है, जिस प्रकार उत्‍तम राजा बुधाधीश होता है अर्थात् विद्वानोंका स्‍वामी होता है उसी प्रकार वह सूर्य भी बुधाधीश था अर्थात् बुधग्रहका स्‍वामी था, जिस प्रकार उत्‍तम राजाका मण्‍डल अर्थात् बिम्‍ब भी विशुद्ध और अखण्‍ड था, जिस प्रकार उत्‍तम राजा पद्माह्लादी होता है अर्थात् लक्ष्‍मी से प्रसन्‍न रहता है उसी प्रकार सूर्य भी पद्माह्लादी था अर्थात् कमलों को विकसित करनेवाला था और जिस प्रकार उत्‍तम राजा प्रवृद्धोष्‍मा होता है अर्थात् बढ़ते हुए अहंकार को धारण करता है उसी प्रकार वह सूर्य भी प्रवृद्धोष्‍मा था अर्थात् उसकी गर्मी निरन्‍तर बढ़ती जाती थी ॥112॥

ज्ञात्‍वा संसारवैमुख्‍यं कुमारस्‍यास्‍य बान्‍धवा: । तदा कुणिमहाराज: श्रेणयोऽष्‍टादशापि च ॥113॥
सहानावृतदेवेन परिनिष्‍क्रमणं प्रति । अभिषेकं करिष्‍यन्ति संगता मंगलैर्जलै: ॥114॥
जम्‍बूकुमार संसार से विमुख-विरक्‍त हुआ है यह जान कर उसके सब भाई-बन्‍धु, कुणिक राजा, उसकी अठारह प्रकारकी सेनाएं और अनावृत देव आवेंगे तथा सब लोग मांगलिक जलसे उसका दीक्षा-कल्‍याणकका अभिषेक करेंगे ॥113-114॥

तत्‍कालोचितवेषोऽसौ शिविकां देवनिर्मिताम् । आरूह्य भूतिभूत्‍योच्‍चैविंपुलाचलमस्‍तके ॥115॥
मां निविष्‍टं समभ्‍येत्‍य महामुनिनिषेवितम् । भक्‍त्‍या प्रदक्षिणीकृत्‍य नमस्‍कृत्‍य यथाविधि ॥116॥
उस समयके योग्‍य वेषभूषा धारण कर वह कुमार देव निर्मित पालकी पर सवार होकर बड़े वैभव के साथ विपुलाचल की शिखर पर पहुँचेगा । वहाँ विराजमान देखकर वह मेरे ही पास आवेगा । उस समय बड़े-बड़े मुनि हमारी सेवा कर रहे होंगे । वह आकर बड़ी भक्ति से प्रदक्षिणा देगा और विधिपूर्वक नमस्‍कार करेगा ॥115-116॥

वर्णत्रयसुद्भूतैर्विनेयैर्बहुभि: समम् । विद्युच्‍चोरेण तत्‍पंचशतभृत्‍यैश्‍च संयमम् ॥117॥
सुधर्मगणभृत्‍पार्श्‍वे समाचित्‍तो ग्रहीष्‍यति । कैवल्‍यं द्वादशाब्‍दान्‍ते मय्यन्‍त्‍यां गोतमांगते ॥118॥
सुधर्मा केवली जम्‍बूनामा व श्रुतकेवली । भूत्‍वा पुनस्‍ततो द्वादशाब्‍दान्‍ते निर्वृतिंगते ॥119॥
सुधर्मण्‍यैन्तिमं ज्ञानं जम्‍बूनाम्‍नो भविष्‍यति । तस्‍य शिष्‍यो भवो नाम चत्‍वारिंशत्‍समा महान् ॥120॥
इह धर्मोपदेशेन धरित्र्यां विहरिष्‍यति । इत्‍यवादीत्‍तदाकर्ण्‍य स्थितस्‍तस्मिन्‍ननावृत: ॥121॥
देवो मदीयवंशस्‍य माहात्‍म्‍यमिदमद्भुतम् । अन्‍यत्रादृष्‍टमित्‍युच्‍चैरकृतानन्‍दनाटकम् ॥122॥
	तदनन्‍तर शान्‍त चित्‍तको धारण करनेवाला वह जम्बूकुमार ब्राह्मण, क्षत्रिय और वैश्‍य इन तीन वर्णोंमें उत्‍पन्‍न हुए अनेक लोगों के साथ तथा विद्युच्‍चर चोर और उसके पाँच सौ भृत्‍योंके साथ सुधर्माचार्य गणधरके समीप संयम धारण करेगा । जब केवलज्ञान के बारह वर्ष बाद मुझे निर्वाण प्राप्‍त होगा तब सुधर्माचार्य केवली और जम्‍बूकुमार श्रुतकेवली होंगे । उसके बारह वर्ष बाद जब सुधर्माचार्य मोक्ष चले जावेंगे तब जम्‍बूकुमार को केवलज्ञान होगा । जम्‍बूस्‍वामी का भव नाम का एक शिष्‍य होगा, उसके साथ चालीसवर्ष तक धर्मोपदेश देते हुए जम्‍बूस्‍वामी पृथिवीपर विहार करेंगे । इस प्रकार गौतम स्‍वामीने जम्‍बू स्‍वामी की कथा कही । उसे सुनकर वहीं पर बैठा हुआ अनावृत नाम का यक्ष कहने लगा कि मेरे वंशका यह ऐसा अद्भुत माहात्‍म्‍य है कि कहीं दूसरी जगह देखनेमें भी नहीं आता । ऐसा कहकर उसने आनन्‍द नाम का उत्‍कृष्‍ट नाटक किया ॥117-122॥

कस्‍मादनेन बन्‍धुत्‍वमस्‍येति श्रेणिकोऽभ्‍यघात् । गौतमं विनयात्‍सोऽपि न्‍यगदत्‍तदति‍स्‍फुटम् ॥123॥
यह देख, राजा श्रेणिकने बड़ी विनयके साथ गौतम गणधरसे पूछा कि इस अनावृत देवका जम्‍बू स्‍वामी के साथ भाईपना कैसे है ? इसके उत्‍तरमें गणधर भगवान् स्‍पष्‍ट रूप से कहने लगे ॥123॥

जम्‍बूनाम्‍नोऽन्‍वये पूर्व धर्मप्रियवणिक्‍पते: । गुणदेव्‍याश्‍च नाम्‍नार्हद्दास: पुत्रोऽजनिष्‍ट स: ॥124॥
कि जम्‍बूकुमार के वंश में पहले धर्मप्रिय नाम का एक सेठ था । उसकी गुणदेवी नाम की स्‍त्रीसे एक अर्हद्दास नाम का पुत्र हुआ था ॥124॥


धनयौवनदर्पेण शिक्षामगणयन् पितु: । निरंकुशोऽभवत्‍सप्‍तव्‍यसनेषु विधेर्वशात् ॥125॥
स दुश्‍चेष्टितदौर्गत्‍यात्‍संजातानुशयो मया । न श्रुता मत्पितु: शिक्षेत्‍यवाप्‍तशमभावन: ॥126॥
धन और यौवनके अभिमानसे वह पिताकी शिक्षाको कुछ नहीं गिनता हुआ कर्मोदयसे सातों व्‍यसनोंमें स्‍वच्‍छन्‍द हो गया था । इन खोटी चेष्‍टाओं के कारण जब उसकी दुर्गति होने लगी तब उसे पश्‍चात्‍ताप हुआ और ‘मैंने पिताकी शिक्षा नहीं सुनी’ यह विचार करते हुए उसकी भावना कुछ शान्‍त हो गई ॥125-126॥

किंचित्‍पुण्‍यं समावर्ज्‍य व्‍यन्‍तरत्‍वमुपागत: । आददेऽनावृताख्‍योऽयं तत्र सम्‍यक्‍त्‍वसम्‍पदम् ॥127॥
तदनन्‍तर कुछ पुण्‍यका संचय कर वह अनावृत नाम का वयन्‍तर देव हुआ है । इसी पर्यायमें इसने सम्‍यग्‍दर्शन धारण किया है ॥127॥

इति तद्वचनप्रान्‍ते गौतमं मगधाधिप: । अन्‍वयुड्.क्‍तागत: कस्‍मार्त्कि पुण्‍यं कृतवानयम् ॥128॥
विद्युन्‍माली भवेऽतीते प्रभाऽस्‍यान्‍तेऽप्‍यनाहता । इत्‍यनुग्रहबुद्धयैव भगवानेवमब्रवीत् ॥129॥
इस प्रकार जब गौतम स्‍वामी कह चुके तब राजा श्रेणिकने पुन: उनसे दूसरा प्रश्‍न किया । उसने पूछा कि हे भगवन् ! यह विद्युन्‍माली कहाँसे आया है ? और इसने पूर्वभवमें कौनसा पुण्‍य किया है क्‍योंकि अन्तिम दिन में भी इसकी प्रभा कम नहीं हुई है । इसके उत्‍तरमें गणधर भगवान् अनुग्रहकी बुद्धि से इस प्रकार कहने लगे ॥128-129॥

अस्मिन्विदेहे पूर्वस्मिन् बीतशोकाह्णयं पुरम् । विषये पुष्‍कलावत्‍यां महापद्मोऽस्‍य पालक: ॥130॥
वनमालास्‍य देव्‍यस्‍या: सुत: शिवकुमारक: । नवयौवनसम्‍पन्‍न: सवयोभि: समं वने ॥131॥
विह्णत्‍य पुनरागच्‍छन्‍सम्‍भ्रमेण समन्‍तत: । गन्‍धपुष्‍पादिमांगल्‍यद्रव्‍यसद्वरिवस्‍यया ॥132॥
जनानाव्रजतो दृष्‍ट्वा किमे‍तदिति विस्‍मयात् । तनूजं पृच्‍छति स्‍मासौ बुद्धिसागरमन्त्रिण: ॥133॥
	इसी जम्‍बूद्वीप के पूर्व विदेह क्षेत्र में पुष्‍कलावती देशके अन्‍तर्गत एक वीतशोक नाम का नगर है । वहाँ महापद्म नाम का राजाराज्‍य करता था । उसकी रानीका नाम वनमाला था । उन दोनोंके शिवकुमार नाम का पुत्र हुआ था । नवयौवन से सम्‍पन्‍न होने पर किसी दिन वह अपने साथियोंके साथ क्रीड़ा करने के लिए वन में गया था । वहाँ क्रीड़ा कर जब वह वापिस आ रहा था तब उसने सब ओर बडे संभ्रमके साथ सुगन्धित पुष्‍प आदि मंगलमय पूजा की सामग्री लेकर आते हुए बहुत से आदमी देखे । उन्‍हें देखकर उसने बड़े आश्‍चर्यके साथ बुद्धिसागर नामक मन्‍त्रीके पुत्रसे पूछा कि ‘यह क्‍या है ?’ ॥130–133॥

कुमार श्रृणु वक्ष्‍यामि मुनीन्‍द्र: श्रुतकेवली । ख्‍यात: सागरदत्‍ताख्‍यस्‍तपसा दीप्‍तसंज्ञया ॥134॥
असौ मासोपवासान्‍ते पारणायै प्रविष्‍टवान् । पुरं सामसमृद्धाख्‍य: श्रेष्‍ठी तस्‍मै यथाविधि ॥135॥
दत्‍वा विष्‍वणनं भक्‍त्‍या प्रापदाश्‍चर्यपंचकम् । मुनिं मनोहरोद्यानवासिनं तं सकौतुका: ॥136॥ 
सम्‍पूज्‍य वन्दितुं यान्ति पौरा: परमभक्तित: । इत्‍याख्‍यत्‍सोsपि तच्‍छूत्‍वा पुनरप्‍यन्‍वयुड्.क्‍त स: ॥137॥
कथं सागरदत्‍ताख्‍यां विविधर्द्धीस्‍तप: श्रुती: प्रापदित्‍यब्रवीन्‍मन्त्रिसुतोsप्‍यनु यथाश्रुतम् ॥138॥
विषये पुष्‍कलावत्‍यां नगरी पुण्‍डरीकिणी । वज्रदन्‍त: पतिस्‍तस्‍याश्‍चक्रेणाक्रान्‍तभूतल: ॥139॥ 
इसके उत्‍तरमें मन्‍त्रीका पुत्र कहने लगा कि ‘हे कुमार ! सुनिये, मैं कहता हूँ, दीप्‍त नामक तपश्‍चरणसे प्रसिद्ध सागरदत्‍त नामक एक श्रुतकेवली मुनिराज हैं । उन्‍होंने एक मासका उपवास किया था, उसके बाद पारणाके लिए आज उन्‍होंने नगर में प्रवेश किया था । वहाँ सामसमृद्ध नामक सेठने उन्‍हें विधिपूर्वक भक्ति से आहार दान देकर पन्‍चाश्‍चर्य प्राप्‍त किये हैं । वे ही मुनिराज इस समय मनोहर नामक उद्यानमें ठहरे हुए हैं, कौतुकसे भरे हुए नगरवासी लोग बड़ी भक्ति से उन्‍हींकी पूजा-वन्‍दना करने के लिए जा रहे हैं’ । इस प्रकार मन्‍त्रीके पुत्रने कहा । यह सुनकर राजकुमार ने फिर पूछा कि इन मुनिराजने सागरदत्‍त नाम, अनेक ऋद्धियाँ, तपश्‍चरण और शास्‍त्रज्ञान किस कारण प्राप्‍त किया है ? इसके उत्‍तरमें मन्‍त्र–पुत्रने भी जैसा सुन रक्‍खा था वैसा कहना शुरू किया । वह कहने लगा कि पुष्‍कलावती देशमें पुण्‍डरीकिणी नाम की नगरी है । उसके स्‍वामी का नाम वज्रदत्‍त था । वह वज्रदन्‍त चक्रवर्ती था इसलिए उसने चक्ररत्‍नसे समस्‍त पृथिवी अपने आधीन कर ली थी ॥134–139॥

देवी यशोधरा तस्‍य गर्भिणी जातदौह्णदा । महाविभूत्‍या गत्‍वासौ सीतासागरसंगमे ॥140॥
महाद्वारेण सम्‍प्राप्‍य जलधिं जलजानना । जलकेलीविधौ पुत्रमलब्‍धाभ्‍यर्णनिर्वृतिम् ॥141॥
तस्‍मात्‍सागरदत्‍ताख्‍यामस्‍याकुर्वन्‍सनाभय: । अथ यौवनसम्‍प्राप्‍तौ स कदाचन नाटकम् ॥142॥ 
सार्धं स्‍वपरिवारेण पश्‍यन् हर्स्‍यतले स्थित: । चेटकेनानुकूलाख्‍यनामधेयेन भाषित: ॥143॥
कुमार मन्‍दराकारस्तिष्‍ठत्‍येष पयोधर: । पश्‍याश्‍चर्यमिति प्रीत्‍या प्रोन्‍मुखो लोचनप्रियम् ॥144॥
तं निरीक्षितुमैहिष्‍ट नष्‍टस्‍तत्‍काल एव स: । जलदस्‍तद्विचिन्‍त्‍यैवं यौवनं विभवो वपु: ॥145॥
आयुरन्‍यच्‍च विध्‍वंसि यथायं स्‍तनयित्‍नुक: । इति संसारनिर्वेगयोगभाक्‍समजायत ॥146॥
	जब उसकी यशोधरा रानी गर्भिणी हुई तब उसे दोहला उत्‍पन्‍न हुआ और उसी दोहलेके अनुसार वह कमलमुखी बड़े वैभवके साथ जहाँ सीतानदी समुद्रमें मिलती है उसी महाद्वारसे जलक्रीड़ा करने के लिये समुद्रमें गई । व‍हीं उसने निकट कालमें मोक्ष प्राप्‍त करनेवाला पुत्र प्राप्‍त किया । चुँकि उस पुत्रका जन्‍म सागर – समुद्रमें हुआ था इसीलिए परिवारके लोगोंने उसका सागरदत्‍त नाम रख दिया । तदनन्‍तर यौवन अवस्‍था प्राप्‍त होने पर किसी दिन वह सागरदत्‍त महलकी छतपर बैठा हुआ अपने परिवारके लोगों के साथ नाटक देख रहा था, उसी समय अनुकूल नामक एक सेवकने कहा कि हे कुमार ! यह आश्‍चर्य देखो, यह बादल मन्‍दरगिरिके आकारसे कैसा सुन्‍दर बना हुआ है ? यह सुनकर प्रीतिसे भरा राजकुमार ज्‍योंही ऊपरकी ओर मुँह कर उस नयनाभिराम दृशयको देखनेके लिए उद्यत हुआ त्‍योंही वह बादल नष्‍ट हो गया । उसे नष्‍ट हुआ देखकर कुमार विचार करने लगा कि जिस प्रकार यह बादल नष्‍ट हो गया है उसी प्रकार यह यौवन, धन – सम्‍पदा, शरीर, आयु और अन्‍य सभी कुछ नष्‍ट हो जानेवाले हैं, ऐसा विचारकर वह संसार से विरक्‍त हो गया ॥140–146॥  

स्‍वपित्रा सममन्‍येद्य: सम्‍प्राप्‍यामृतसागरम् । स्थितं मनोहरोद्याने धर्मतीर्थस्‍य नायकम् ॥147॥
श्रुत्‍वा धर्मं तदभ्‍यर्णे निर्णीतसकलस्थिति: । संयमं बहुभि: सार्धं कृतबन्‍धुविसर्जन: ॥148॥
प्रतिगृह्य मन:पर्ययादिं प्राप्‍यर्द्धिसम्‍पदम् । देशान् विह्णत्‍य सद्धर्मदेशेनेह समागत: ॥149॥
	दूसरे दिन ही वह मनोहर नाम के उद्यानमें स्थित अमृतसागर नामक तीर्थंकरके समीप पहुँचा, वहाँ उसने धर्म का स्‍वरूप सुना । समस्‍त पदार्थों की स्थितिका निर्णय किया और भाई – बन्‍धुओं को विदाकर अनेक लोगों के साथ संयम धारण कर लिया । तदनन्‍तर मन:पर्यय आदि अनेक ऋद्धियों रूप सम्‍पदा पाकर धर्मोपदेश देते हुए सब देशोंमें विहार कर वे ही सागरदत्‍त मुनिराज यहाँ पधारे हैं ॥147–149॥  

इति तच्‍छूवणात्‍सद्य: प्रतिचेता: स्‍वयंच स: । गत्‍वा मुनीश्‍वरं स्‍तुत्‍वा पीत्‍वा धर्मामृतं तत: ॥150॥
भवन्‍तं भगवन्दृष्‍ट्वा स्‍नेहो मे समभून्‍महान् । हेतुना केन वक्‍तव्‍यमित्‍यपृच्‍छत्‍स चाब्रवीत् ॥151॥
	इस प्रकार मन्‍त्री – पुत्र के वचन सुनकर वह राजकुमार – शिवकुमार बहुत ही प्रसन्‍न हुआ, उसने शीघ्र ही स्‍वयं मुनिराज के पास जाकर उनकी स्‍तुति की, धर्मरूपी अमृत का पान किया और तदनन्‍तर बड़ी विनय से पूछा कि हे स्‍वामिन् ! आपको देखकर मुझे बड़ा भारी स्‍नेह उत्‍पन्‍न हुआ है इसका क्‍या कारण है ? आप कहिये । इसके उत्‍तरमें मुनिराज कहने लगे कि- ॥150–151॥  

द्वीपेsस्मिन् भारते क्षेत्रे विषये मगधाह्णये । वृद्धग्रामे सुतौ जातौ रेवत्‍यां नरजन्‍मन: ॥152॥ 
ज्‍येष्‍ठोsत्र राष्‍ट्रकूटस्‍य भगदत्‍तस्‍तत: पर: । भवदेवस्‍तयोर्ज्‍यायान् संयमं प्रत्‍यपद्यत ॥153॥
सुस्थिताख्‍यगुरूं प्राप्‍य तेनामा विनयान्वित: । नानादेशान् विह्णत्‍यायात् स्‍वजन्‍मग्राममेव स: ॥154॥
	इसी जम्‍बूद्वीप के भरतक्षेत्र सम्‍बन्‍धी मगधदेशमें एक वृद्ध नाम का ग्राम था । उसमें राष्‍ट्रकूट नाम का वैश्‍य रहता था । उसकी रेवती नामक स्‍त्रीसे दो पुत्र हुए थे । एक भगदत्‍त और दूसरा भवदेव उनमें बड़े पुत्र भगदत्‍तने सुस्थित नामक मुनिराज के पास जाकर दीक्षा धारण कर ली । तदनन्‍तर उन्‍हीं गुरूके साथ बड़ी विनय से अनेक देशोंमें विहार कर वह अपनी जन्‍मभूमिमें आया ॥152–154॥ 

तदा तद्बान्‍धवा: सर्वे समागत्‍य ससम्‍मदा: । मुनिं प्रदक्षिणीकृत्‍य सम्‍पूज्‍यानन्‍तुमुद्यता: ॥155॥
	उस समय उनके सब भाई – बन्‍धु बड़े हर्ष से उनके पास आये और उन मुनिकी प्रदक्षिणा तथा पूजाकर उन्‍हें नमस्‍कार करने के लिए उद्यत  हुए ॥155॥ 

ग्रामे दुर्मर्षणो नाम तस्मिन्‍नेव गृहाधिप: । तस्‍य नागवसुर्भार्या नागश्रीरनयो: सुता ॥156॥
ताभ्‍यां सा भवदेवाय प्रादायि विधिपूर्वकम् । अग्रजागमनं श्रुत्‍वा सद्य: सन्‍जातसम्‍मद: ॥157॥
भवदेवोsप्‍युपागत्‍य भगदत्‍तमुनीश्‍वरम् । विनयात्‍प्रप्रणम्‍यास्‍त तत्‍कृताशासनार्द्रित: ॥158॥
	उसी नगर में एक दुर्मर्षण नाम का गृहस्‍थ रहता था । उसकी स्‍त्री का नाम नागवसु था । उन दोनोंके नागश्री नाम की पुत्री उत्‍पन्‍न हुई थी । उन दोनोंने अपनी पुत्री, भगदत्‍त मुनिराज के छोटे भाई भवदेव के लिए विधिपूर्वक प्रदान की थी । बड़े भाईका आगमन सुनकर भवदेव बहुत ही हर्षित हुआ । वह भी उनके समीप गया और विनयके साथ बार – बार प्रणाम कर वहीं बैठ गया । उस समय मुनिराज के उपदेशसे उसके परिणाम बहुत ही आर्द्र हो रहे थे ॥156–158॥ 

आख्‍याय धर्मयाथात्‍म्‍यं वैरूप्‍यमपि संसृते: । गृहीतपाणिरेकान्‍ते संयमो गृह्यतां त्‍वया ॥159॥
	धर्म का यथार्थ स्‍वरूप और संसार की विरूपता बतलाकर मुनिराज भगदत्‍तने अपने छोटे भाई भवदेवका हाथ पकड़कर एकान्‍तमें कहा कि तू संयम ग्रहण कर ले ॥159॥  

इत्‍याह तं मुनि: सोsपि प्रत्‍यवादीदिदं वच: । नागश्रीमोक्षणं कृत्‍वा कर्तास्मि भवतोदितम् ॥160॥
	इसके उत्‍तरमें भवदेवने कहा कि मैं नागश्रीसे छुट्टी लेकर आपका कहा करूँगा ॥160॥ 

इति तन्‍मुनिराकर्ण्‍य जगादाजनने जन: । भार्यादिपाशसंलग्‍न: करोत्‍यात्‍महितं कथम् ॥161॥
	यह सुनकर मुनिराजने कहा कि इस संसार में स्‍त्री आदिकी पाशमें फँसा हुआ यह प्राणी आत्‍मा का हित कैसे कर सकता है ? ॥161॥

त्‍यज तन्‍मोहमित्‍येनं भवदेवोsप्‍यनुत्‍तर: । मतिं ज्‍येष्‍ठानुरोधेन व्‍यधाद्दीक्षाविधौ च स: ॥162॥
	इसलिए तू स्‍त्री का मोह छोड़ दे । बड़े भाईके अनुरोधसे भवदेव चुप रह गया और उसने दीक्षा धारण करनेका विचार कर लिया ॥162॥ 

नीत्‍वा स्‍वगुरूसामीप्‍य भगदत्‍तो भवच्छिदे । दीक्षामग्राहयन्‍मौक्षीं सतां सोदर्यमीदृशम् ॥163॥
	अन्‍त में भगदत्‍तने अपने गुरूके पास ले जाकर उसे संसारका छेद करने के लिये मोक्ष प्राप्‍त 
करानेवाली दीक्षा ग्रहण करवा दी सो ठीक ही है क्‍योंकि सज्‍जनोंका भाईपना ऐसा ही होता है ॥163॥ 

स द्रव्‍यसंयमी भत्‍वा विधीर्द्वादशवत्‍सरान् । विह्णत्‍य गुरूभि: सार्धमन्‍येद्युरसहायक: ॥164॥
वृद्धग्रामं निजं गत्‍वा सुव्रतागणिनीमभि । समीक्ष्‍यास्मिन् किमस्‍त्‍यम्‍ब नागश्रीर्नाम काचन ॥165॥
	उस मुर्खने द्रव्‍यसंयमी होकर बारह वर्ष तक गुरूओं के साथ विहार किया । एक दिन वह अकेला ही अपनी जन्‍मभूमि वृद्ध ग्राममें आया और सुव्रता नाम की गणिनीके पास जाकर पूछने लगा कि हे माता ! इस नगर में क्‍या कोई नागश्री नाम की स्‍त्री रहती है ? ॥164–165॥  

इति‍ सम्‍प्रश्‍नयामास सा तस्‍येंगितवेदिनी । नाहं वेद्मि मुने सम्‍यगुदन्‍तं तन्निबन्‍धनम् ॥166॥
इत्‍यौदासीन्‍यमापन्‍ना गुणवत्‍यार्यिकां प्रति । संयमे तं स्थि‍रीकर्तुकर्थाख्‍यानकमब्रवीत् ॥167॥
	 गणिनीने उसका अभिप्राय समझकर उत्‍तर दिया कि हे मुने ! मैं उसका वृत्‍तान्‍त अच्‍छी तरह नहीं जानती हूँ । इस प्रकार उदासीनता दिखा‍कर गणिनीने उस द्रव्‍यलिंगी मुनि को संयममें स्थिर करने के लिए गुणवती नाम की दूसरी आर्यिकासे निम्‍नलिखित कथा कहनी शुरू कर दी ॥166–167॥

वैश्‍य: सर्वसमृद्धाख्‍यस्‍तद्दासीतनय: शुचि: । दारूकाख्‍य: स्‍वमात्रास्‍मच्‍छेूष्‍ठयुच्छिष्‍टाशितं त्‍वया ॥168॥
भोक्‍तव्‍यमिति निर्बन्‍धाद्भोजित: स जुगुप्‍सया । वान्‍तवान् कंसपात्रेण तत्‍तन्‍मात्राहितं पुन: ॥169॥
बुभुक्षुर्मातरं भोक्‍तुं प्रार्थयामास दारूक: । तयापि कंसपात्रस्‍थं पुरस्‍तादुपढौकितम् ॥170॥
बुभुक्षापीडितोऽप्‍येष नाग्रहीद्वान्‍तमात्‍मना । सोऽपि चेत्‍तादृश: साधु: कथं त्‍यक्‍तमभीप्‍सति ॥171॥
	वह कहने लगी कि एक सर्वसमृद्ध नाम का वैश्‍य था । उसके शुद्ध ह्णदयवाला दारूक नाम का दासी-पुत्र था । किसी एक दिन उसकी माताने उससे कहा कि तू हमारे सेठका जूठा भोजन खाया कर । इस तरह कहकर उसने जबर्दस्‍ती उसे जूँठा भोजन खिला दिया । वह खा तो गया परन्‍तु ग्‍लानि आनेसे उसने वह सब भोजन वमन कर दिया । उसकी माताने वह सब वमन काँसेकी थालीमें ले लिया और जब उस दारूकको भूख लगी और उसने मातासे भोजन माँगा तब उसने काँसेके पात्रमें रक्‍खा हुआ वही वमन उसके सामने रख दिया । दारूक यद्यपि भूखसे पीडित था तो भी उसने वह अपना वमन नहीं खाया । जब दासी-पुत्रने भी अपना वमन किया हुआ भोजन नहीं खाया तब मुनि छोड़े हुए पदार्थ को किस तरह चाहते हैं ? ॥168-171॥

अथाख्‍यानमिदंचैकं श्रृणु रूध्‍वाशयं स्थिरम् । नरेशो नरपालाख्‍य: श्‍वानमेकं सकौतुक: ॥172॥
मृष्‍टाशनेन सम्‍पोष्‍य स्‍वर्णाभरणभूषितम् । सदा वनविह्णत्‍यादिगतौ कनककल्पिताम् ॥173॥
आरोप्‍य शिबिकामेवं मन्‍दबुद्धिरपालयत् । कदाचिच्छिबिकां रूढो गच्‍छन्‍कौलेयमाधम: ॥174॥
विष्‍टामालोक्‍य बालस्‍य लिप्‍सुरापतति स्‍म ताम् । तद्दृष्‍ट्वापाकरोद्भूपो लकुटीपाडनेन तम् ॥175॥
	‘अब मैं एक कथा और कहती हूँ तू चित्‍त स्थिर कर सुन’ यह कहकर गणिनी दूसरी कथा कहने लगी । उसने कहा कि एक नरपाल नाम का राजा था । कौतुकवश उसने एक कुत्‍ता पाल रक्‍खा था । वह मीठे-मीठे भोजनके द्वारा सदा उसका पालन करता था और सुवर्ण के आभूषण पहिनाता था । जब वह वन विहार आदि कार्योंके लिए जाता था, तब वह मन्‍दबुद्धि उसे सोनेकी पालकीमें बैठाकर ले जाता था । एक दिन वह नीच कुत्‍ता, पालकीमें बैठा हुआ जा रहा था कि अकस्‍मात् उसकी दृष्टि किसी बालककी विष्‍ठापर पड़ी । दृष्टि पड़ते ही वह, उस विष्‍ठाको प्राप्‍त  करने की इच्छा से उसपर कूद पड़ा । यह देख राजा ने  उसे डण्‍डेसे पीटकर भगा दिया ॥172-175॥

तद्वनमुनिश्‍च सर्वेषां पूजनीय: पुरातन: । त्‍यक्‍ताभिवांछया भूय: सम्‍प्राप्‍नोति पराभवम् ॥176॥
इदमन्‍यत्‍कचित्‍कश्चित्‍पथिक: सद्वनान्‍तरे । सुगन्धिफलपुष्‍पादिसेवयाऽऽयन् सुखं तत: ॥177॥
गत्‍वा विहाय सन्‍मार्ग महागहनसंकटे । दृष्‍ट्वा क्षुघितमत्‍युग्रं स चमूरं जिघांसुकम् ॥178॥
भीत्‍वा धावन् तदैकस्मिन् भीमकूपेऽपतद्विधी: । तत्र शीतादिभि: पापाद्दोषत्रितयसम्‍भवे ॥179॥
वाग्दृष्टिश्रुतिगत्‍यादिहीनं सर्पादिबाधितम् । तं तन्निर्गमनोपायमजानन्‍तं यदृच्‍छया ॥180॥
कश्चिद्भिषग्‍वरो वीक्ष्‍य दययार्द्रीकृताशय: । निर्गमय्य तत: केनाप्‍युपायेन महादरात् ॥181॥
मन्‍त्रौषधिप्रयोगेण कृतपादप्रसारणम् । सूक्ष्‍मरूपसमालोकनोन्‍मीलितविलोचनम् ॥182॥
स्‍पष्‍टाकर्णनविज्ञातस्‍वशक्तिश्रवणद्वयम् । व्‍यक्‍तवाक्‍प्रसरोपेतरसनं च व्‍यधादनु ॥183॥
	इसी प्रकार जो मुनि पहले सबके पूजनीय होते हैं वही छोड़ी हुई वस्‍तुकी इच्‍छाकर फिर अनादर को प्राप्‍त होने लगते हैं । इस कथाके बाद एक कथा और कहती हूँ –
	किसी उत्‍तम वन में कोई पथिक सुगन्धित फल-पुष्‍प आदि लानेके लिए सुख से जा रहा था परन्‍तु वह अच्‍छा मार्ग छोड़कर महासंकीर्ण वन में जा पहुँचा । वहाँ  उसने भूखा, अतिशय दुष्‍ट और मारनेकी इच्छा से सामने आता हुआ एक व्‍याघ्र देखा । उसके भय से वह दुर्बुद्धि पथि‍क भागा और भागता-भागता एक भयंकर कुएँमें जा पड़ा । वहाँ पाप-कर्म के उदय से उसे शीत आदिके कारण वात-पित्‍त–कफ-तीनों दोष उत्‍पन्‍न हो गये । बोलना, देखना-सुनना तथा चलने आदिमें बाधा होने लगी । इनके सिवाय उसे सर्प आदिकी भी बाधा थी । वह पथिक उस कुएँ से निकलनेका उपाय भी नहीं जानता था । दैववश कोई एक उत्‍तम वैद्य वहाँ से आ निकला । उस पथिकको देखकर उसका ह्णदय दया से आर्द्र हो गया । उसने बड़े आदरसे किसी उपायके द्वारा उसे कुएँसे बाहर निकलवाया और मन्‍त्र तथा औषधिके प्रयोगसे उसे ठीककर दिया । उसके पाँव पसरने लगे, सूक्ष्‍मसे सूक्ष्‍म रूप देखनेके योग्‍य उसके नेत्र खुल गये, उसके दोनों कान सब बातें साफ-साफ सुनने लगे तथा उसकी जिह्वासे भी वचन स्‍पष्‍ट निकलने लगे ॥176-183॥

स सर्वरमणीयाख्‍यं पुरं तन्‍मार्गदर्शनात् । प्रास्‍थापयन्‍न कस्‍योपकुर्वन्ति विशदाशया: ॥184॥
	यह सब कर चुकनेके बाद उत्‍तम वैद्यने उसे मार्ग दिखाकर सर्वरमणीय नामक नगरकी ओर रवाना कर दिया सो ठीक ही है क्‍यों कि जिनका अभिप्राय निर्मल है ऐसे पुरूष किसका उपकार नहीं करते ? ॥184॥

पुन: स विषमासक्‍तमति: पथिकदुर्मति: । प्रकटीकृतदिग्‍भेदमोह: प्राक्‍तनकूपकम् ॥185॥
सम्‍प्राप्‍य पतितस्‍तस्मिंस्‍तथा कांश्‍चन संसृतौ । मिथ्‍यात्‍वादिकपंचोग्रबाधिर्यादीन्‍युपागतान् ॥186॥
जन्‍मकूपे क्षुधादाहाद्यार्तान् संवीक्ष्‍य सन्‍मति: । गुरूवैद्यो दयालुत्‍वाद्धर्माख्‍योपायपण्डित: ॥187॥
निर्गमय्य ततो जैनभाषोषधनिषेवणात् । सम्‍यक्‍त्‍वनेत्रमुन्‍मील्‍य सम्‍यग्‍ज्ञानश्रुतिद्वयम् ॥188॥
समुद्घटय्य सद्वत्‍तपादौ कृत्‍वा प्रसारितौ । व्‍यक्‍तां दयामयीं जिह्णां विधाय विधिपूर्वकम् ॥189॥
पंचप्रकारस्‍वाध्‍यायवचनान्‍यभिधाप्‍य तान् । सुधीरगमयन्‍मार्ग साधु: स्‍वर्गापवर्गयो: ॥190॥
	इसके बाद वह दुर्बुद्धि पथिक फिरसे विषयोंमें आसक्‍त हो गया, फिरसे दिशा भ्रान्‍त हो गया और फिरसे उसी पुराने कुएँके पास जाकर उसमे गिर पड़ा । इसी प्रकार ये जीव भी संसार रूपी कुएँमें पड़कर मिथ्‍यात्‍व आदि पाँच कारणों से वाधिर्य-बहिरापन आदि रोगोंको प्राप्‍त हो रहे हैं, तथा क्षुधा, दाह आदिसे पीडित हो रहे हैं । उन्‍हें देखकर उत्‍तम ज्ञान के धारक तथा धर्म का व्‍याख्‍यान करने में निपुण गुरू रूपी वैद्य दयालुताके कारण इन्‍हें इस संसार-रूपी कुएँसे बाहर निकालते हैं । तदनन्‍तर जैनधर्मरूपी औषधिके सेवन से इनके सम्‍यग्‍दर्शन रूपी नेत्र खोलते हैं, सम्‍यग्‍ज्ञान रूपी दोनों कान ठीक करते हैं, सम्‍यक् चारित्ररूपी पैरोंको फैलाते हैं, दयारूपी जिह्वाको विधिपूर्वक प्रकट करते हैं, और पाँच प्रकार के स्‍वाध्‍याय रूपी वचन कहलाकर उन्‍हें स्‍वर्ग तथा मोक्ष के मार्ग में भेजते हैं । वे गुरूरूपी वैद्य अत्‍यन्‍त बुद्धिमान् और उत्‍तम प्रकृतिके होते हैं ॥185-190॥

निजपापोदयाद्दीर्घसंसारास्‍तत्र केचन । सुगन्धिबन्‍धुरोद्भिन्‍नचम्‍पकाभ्‍याशवर्तिन: ॥191॥
तत्‍सौरभावबोधावमुक्‍ता: षट्चरणा यथा । पार्श्‍वस्‍थाख्‍या: सदृग्‍ज्ञानचारित्रोपान्‍तवर्तनात् ॥192॥
	उनमेंसे बहुतसे लोग पापकर्म के उदय से दीर्घसंसारी होते हैं । जिस प्रकार सुगन्धि से भरे विकसित चम्‍पाके समीप रहते हुए भी भ्रमर उसकी सुगन्धि से दूर रहते हैं उसी प्रकार जो सम्‍यग्‍यदर्शन, सम्‍यग्‍ज्ञान तथा सम्‍यक्‍चारित्रके समीपवर्ती होकर भी उनके रसास्‍वादनसे दूर रहते हैं वे पार्श्‍वस्‍थ कहलाते हैं ॥191-192॥

कषायविषयारम्‍भलौकिकज्ञानवेदकै: । जिह्णाषड्भेदसम्‍बन्‍धा: कुशीलाख्‍या दुराशया: ॥193॥
	जो कषाय, विषय, आरम्‍भ तथा लौकिक ज्ञान के वशीभूत होकर जिह्णा, इन्द्रिय सम्‍बन्‍धी छह रसोंमें आसक्‍त रहते हैं वे दुष्‍ट अभिप्राय वाले कुशील कहलाते हैं ॥193॥

संसक्‍ताख्‍या निषिद्धेषु द्रव्‍यभावेषु लोलुपा: । अवसन्‍नाह्णया हीयमानज्ञानादि‍कत्‍वत: ॥194॥
समाचारबहिर्भूता मृगचार्यभिधानका: । महामोहानिवृत्‍याजवंजवागाधकूपके ॥195॥
पतन्ति स्‍म पुनश्‍चेति भवदेवोऽपि तच्‍छूते: । सम्‍प्राप्‍तशान्‍तभावोऽभूद्ज्ञात्‍वा तत्‍सार्यिकाग्रणी: ॥196॥
नागश्रियं च दौर्गत्‍यभावोत्‍पादितदु:स्थितिम् । आनाय्यादर्शयत्‍सोऽपि तां दृष्‍ट्वा संसृतिस्थितिम् ॥197॥
स्‍मृत्‍वा धिगिति निन्‍दित्‍वा गृहीत्‍वा संयमं पुन: । मात्रा सहायुष: प्रान्‍ते क्रमात्‍स्‍वाराधनां श्रित: ॥198॥
मृत्‍वा माहेन्‍द्रकल्‍पेऽभूद्वलभद्रविमानके । सामानिक: सुर: सप्‍तसागरोपमजीवित: ॥199॥
	जो निषिद्ध द्रव्‍य और भावोंमें लोभी रहते हैं वे संसक्‍त कहलाते हैं । जिनके ज्ञान, चारित्र आदि घटते रहते हैं वे अवसन्‍न कहलाते हैं और जो सदाचारसे दूर रहते हैं वे मृगचारी कहलाते हैं । ये सब लोग महामोहका त्‍याग नहीं होनेसे संसाररूपी अगाध कुएँमें बार – बार पड़ते हैं । गणिनीकी ये सब बातें सुनकर भवदेव मुनि को भी शान्‍त भाव की प्राप्ति हुई । यह जानकर गणिनीने, दुर्गतिके कारण जिसकी खराब स्थिति हो रही थी ऐसी नागश्रीको बुलवाकर उसे दिखाया । भवदेवने उसे देखकर संसार की स्थिति का स्‍मरण किया, अपने आपको धिक्‍कार दिया, अपनी निन्‍दाकर फिरसे संयम धारण किया और बड़े भाई भगदत्‍त मुनिराज के साथ आयु के अन्‍त में अनुक्रम से चारों आराधनाओं का आश्रय लिया । मरकर अपने भाईके ही साथ माहेन्‍द्रस्‍वर्गके बयभद्र नामक विमान में सात सागर की आयु वाला सामानिक देव हुआ ॥194-199॥

ज्‍यायानहमजाये त्‍वं कनिष्‍ठोऽभूस्‍ततश्‍च्युत: । इति सोऽपि मुनिप्रोक्‍तश्रवणेन विरक्‍तवान् ॥200॥
	वहाँसे चयकर बड़े भाई भगदत्‍तका जीव मैं हुआ हूँ और छोटे भाई भवदेवका जीव तू हुआ है । इस प्रकार मुनिराजका कहा सुनकर शिवकुमार विरक्‍त हुआ ॥200॥

दीक्षां गृहीतुमुद्युक्‍तो मात्रा पित्रा च वारित: । प्रविश्‍य नगरं जातसंविदप्रासुकाशनम् ॥201॥
नाहमाहारयामीति कुमारोऽकृत निश्चितिम् । तद्वार्ताश्रवणाद्भूयो य: कश्चिद्भोजयत्‍यमुम् ॥202॥
तस्‍मै सम्‍प्रार्थितं दास्‍यामीति संसद्यघोषयत् । तद्ज्ञात्‍वा दृढवर्माख्‍य: सप्‍तस्‍थानसमाश्रय: ॥203॥
श्रावक: समुपेत्‍यैनं कुमार, ज्ञातिशत्रव: । तवैते स्‍वपरध्‍वंसकोविदा: पापहेतव: ॥204॥
भावसंयमविध्‍वस्तिमकृत्‍वा प्रासुकाशनै: । करिष्‍ये भद्र पर्युष्टिमविमुक्‍तस्‍य बन्‍धुभि: ॥205॥
दुर्लभा संयमे वृत्तिरित्‍यवोचद्धितं वच: । सोऽपि मत्‍वा तदाचाम्‍लनिर्विकृत्‍य रसाशन: ॥206॥
	वह दीक्षा लेने के लिए तैयार हुआ परन्‍तु माता-पिताने उसे रोक दिया । जिसे आत्‍मज्ञान प्रकट हुआ है ऐसा वह कुमार यद्यपि नगर में गया तो भी उसने निश्‍चय कर लिया कि मैं अप्रासुक आहार नहीं ग्रहण करूँगा । यह बात सुनकर राजा ने  सभा में घोषणा कर दी कि जो कोई कुमार को भोजन करा देगा मैं उसे इच्‍छानुसार धन दूँगा । राजाकी यह घोषणा जानकर सात धर्मक्षेत्रोंका आश्रयभूत दृढवर्मा नामक श्रावक कुमार के पास आकर कहने लगा कि हे कुमार ! अपने और दूसरेके आत्‍माको नष्‍ट करने में पण्डित तथा पाप के कारण ये कुटुम्‍बी लोग तेरे शत्रु हैं इसलिए हे भद्र ! भाव-संयमका नाश नहीं कर प्रासुक भोजनके द्वारा मैं तेरी सेवा करूँगा । जो परिवारके लोगोंसे विमुक्‍त नहीं हुआ है अर्थात् उनके अनुराग में फँसा हुआ है उसकी संयममें प्रवृत्ति होना दुर्लभ है, इस प्रकार हितकारी वचन कहे । कुमार ने भी उसकी बात मानकर निर्विकार आचाम्‍ल रसका आहार किया ॥201-206॥

दिव्‍यस्‍त्रीसन्निधौ स्थित्‍वा सदाविकृतचेतसा । तृणाय मन्‍यमानस्‍तास्‍तपो द्वादशवत्‍सरान् ॥207॥
चरन्निव निशातासिधारायां सम्‍प्रवर्तयन् । सन्‍न्‍यस्‍य जीवितप्रान्‍ते कल्‍पे ब्रह्मेन्‍द्रनामनि ॥208॥
विद्युन्‍माल्‍येष देवोऽभूद्देहदीप्‍त्‍याप्‍तदिक्‍तट: । इत्‍यथ श्रेणिकप्रश्‍नादिदं चोवाच गौतम: ॥209॥
विद्युन्‍मालिन एवामूर्देव्‍योऽत्रैत्‍येभ्‍यपुत्रिका: । जम्‍बूनाम्‍नश्‍चतस्‍त्रोऽपि भार्यास्‍तेनाप्‍य संयमम् ॥210॥
सहान्‍त्‍यकल्‍पे भूत्‍वेह यास्‍यन्ति परमं पदम् । गत्‍वा सागरदत्‍ताख्‍यो दिवमत्रैत्‍य निर्वृतिम् ॥211॥
जम्‍बूनाम्‍नो गृहत्‍यागसमये यास्‍यतीत्‍यपि । सर्वमेतद्रणाधीशनायकव्‍याह्णतं मुदा ॥212॥
निशम्‍य मगधाधीशो जिनं तं चान्‍ववन्‍दत । मानयन्ति न के सन्‍त: श्रेयो मार्गोपदेशिनम् ॥213॥
	वह यद्यपि सुन्‍दर स्त्रियों के समीप रहता था तो भी उसका चित्‍त कभी विकृत नहीं होता था वह उन्‍हें तृणके समान तुच्‍छ मानता था । इस तरह उसने बारह वर्ष तक तीक्ष्‍य तलवारकी धारापर चलते हुए के समान कठिन तप धारणकर आयु के अन्‍त समयमें संन्‍यास धारण किया जिसके प्रभाव से ब्रह्मस्‍वर्ग में यह अपने शरीर की कान्ति से दिशाओं को व्‍याप्‍त करता हुआ विद्युन्‍माली देव हुआ है । यह कथा कहने के बाद राजा श्रेणिकके पूछनेपर गौतम गणधर फिर कहने लगे कि इस विद्युन्‍माली देवकी जो स्त्रियाँ हैं वे सेठोंकी पुत्रियाँ होकर जम्‍बूकुमारकी चार स्त्रियाँ होंगी और उसीके साथ संयम धारण कर अन्तिम स्‍वर्ग में उत्‍पन्‍न होंगी तथा वहाँ से आकर मोक्ष प्राप्‍त करेंगी । सागरदत्‍तका जीव स्‍वर्ग जावेगा, फिर वहाँ से आकर जम्‍बूकुमार की दीक्षा लेने के समय मुक्‍त होगा । इस प्रकार गणधरोंमें प्रधान गौतम स्‍वामी के द्वारा कही हुई यह सब कथा सुनकर मगधदेशका स्‍वामी राजा श्रेणिक बहुत ही प्रसन्‍न हुआ । अन्‍त में उसने वर्धमान स्‍वामी और गौतम गणधर दोनोंको नमस्‍कार किया सो ठीक ही है क्‍योंकि ऐसे कौन सज्‍जन हैं जो कि कल्‍याण मार्गका उपदेश देने वाले को नहीं मानते हों – उसकी विनय नहीं करते हों ॥207–213॥

अथान्‍येद्य: पुन: प्राप्‍य भगवन्‍तं भवान्‍तकम् । प्रपूज्‍य प्रणतस्‍तस्मिन् सदस्‍युदिततेजसम् ॥214॥
दृष्‍ट्वा तारागणे तारापतिं वा प्र‍ीति‍केतनम् । प्रीतिंकर पुरानेन किं कृत्‍वा रूपमीदृशम् ॥215॥
सम्‍प्राप्‍तमिति सोऽप्राक्षीद्रणभृच्‍चैवमब्रवीत् । एतस्मिन् मगधे देशे सुप्रतिष्‍ठाह्णयं पुरम् ॥216॥
जयसेनो महीपाल: पालकस्‍तस्‍य लीलया । तत्र सागरदत्‍ताख्‍य: श्रेष्‍ठी तस्‍य प्रभाकरी ॥217॥
भार्या तयोरभून्‍नागदत्‍तो ज्‍येष्‍ठ: सुतोऽनुज: । कुबेरदत्‍तो वित्‍तेशसमस्‍तद्गृहवासिन: ॥218॥
नागदत्‍तं विवर्ज्‍यान्‍ये सर्वेऽभूवन्‍नुपासका: । रत्‍नाकरेऽपि सद्रत्‍नं नाप्‍नोत्‍यकृतपुण्‍यक: ॥219॥
	अथानन्‍तर-दूसरे दिन राजा श्रेणिक फिर संसार के पारगामी भगवान् महावीर स्‍वामी के समीप पहुँचा और पूजा तथा प्रणाम कर वहीं बैठ गया । वहाँ उसने ताराओंमें चन्‍द्रमा के समान प्रकाशमान तेजके धारक, तथा प्रीतिकी पताका स्‍वरूप प्रीतिंकर मुनि को देखकर गणधर देवसे पूछा कि पूर्व जन्‍ममें इन्‍होंने ऐसा कौन-सा कार्य किया था जिससे कि ऐसा रूप प्राप्‍त किया है ? इसके उत्‍तरमें गणधर इस प्रकार कहने लगे कि इसी मगध देशमें एक सुप्रतिष्‍ठ नाम का नगर है । राजा जयसेन उसका लीलापूर्वक पालन करता था । उसी नगर में एक सागरदत्‍त नाम का सेठ रहता था । उसकी स्‍त्री का नाम प्रभाकरी था । उन दोनोंके दो पुत्र हुए – उनमें नागदत्‍त बड़ा था और छोटा कुबेरकी समता रखने वाला कुबेरदत्‍त था । नागदत्‍तको छोड़कर उसके घर के सब लोग श्रावक हो गये थे सो ठीक ही है क्‍योंकि पुण्‍यहीन मनुष्‍य समुद्रमें भी उत्‍तम रत्‍नको नहीं प्राप्‍त करता है ॥214-219॥

तेषां काले व्रजत्‍येवं गिरौ धरणिभूषणे । वने प्रियंकरोद्याने कदाचित्‍समवस्थितम् ॥220॥
मुनिं सागरसेनाख्‍यं जयसेननृपादय: । गत्‍वा सम्‍पूज्‍य वन्दित्‍वा धर्म साध्‍वन्‍वयुंजत ॥221॥
	इस तरह उन सबका समय सुख से व्‍यतीत हो रहा था । किसी समय धरणिभूषण नामक पर्वत के प्रियंकर नामक उद्यानमें सागरसेन नामक मुनिराज आकर विराजमान हुए । यह सुन राजा जयसेन आदिने जाकर उनकी पूजा-वन्‍दना की तथा धर्म का यथार्थ स्‍वरूप पूछा ॥220-221॥

सोऽप्‍येवमब्रवीत्‍प्राप्‍तसम्‍यग्‍दर्शनलोचना: । दानपूजाव्रतोपोषितादिभि: प्राप्‍तपुण्‍यका: ॥222॥
प्राप्‍नुवन्ति सुखं स्‍वर्गे चापवर्गे च संयमात् । मिथ्‍यादृशश्‍च दानादिपुण्‍येन स्‍वर्गजं सुखम् ॥223॥
सम्‍प्राप्‍नुवन्ति तत्रैते शममाहात्‍म्‍यत: पुन: । कालादिलब्धिमाश्रित्‍य स्‍वतो वा परतोऽपि वा ॥224॥
सद्धर्मेलाभयोग्‍याश्‍च भवन्‍त्‍यभ्‍यर्णमोचना: । अन्‍ये तु भोगसंसक्‍ता माढमिथ्‍यात्‍वशल्‍यका: ॥225॥
हिंसानृतान्‍यरैरामारत्‍यारम्‍भपरिग्रहै: । पापं सन्चित्‍य संसारदुष्‍कूपे निपतन्ति ते ॥226॥
	उत्‍तरमें मुनिराज इस प्रकार कहने लगे कि जिन्‍होंने सम्‍यग्‍दर्शन-रूपी नेत्र प्राप्‍त कर लिये हैं ऐसे पुरूष दान, पूजा, व्रत, उपवास आदिके द्वारा पुण्‍यबन्‍ध कर स्‍वर्गके सुख पाते हैं और संयम धारण कर मोक्ष के सुख पाते हैं । यदि मिथ्‍या-दृष्टि जीव दानादि पुण्‍य करते हैं तो स्‍वर्ग-सम्‍बन्‍धी सुख प्राप्‍त करते हैं । वहाँ कितने ही मिथ्‍यादृष्टि जीव अपने शान्‍त परिणामोंके प्रभाव से कालादि लब्धियाँ पाकर स्‍वयमेव अथवा दूसरेके निमित्‍तसे समीचीन धर्म को प्राप्‍त होने के योग्‍य हो जाते हैं । यह बात निकट कालमें मोक्ष प्राप्‍त करनेवाले मिथ्‍यादृष्टि जीवोंकी है परन्‍तु जो तीव्र मिथ्‍यादृष्टि निरन्‍तर भोगोंमें आसक्‍त रहकर हिंसा, झूठ, पर-धनहरण, पर-नारी-रमण, आरम्‍भ और परिग्रहके द्वारा पाप का संचय करते हैं वे संसार-रूपी दु:खदायी कुएँमें गिरते हैं ॥222-226॥

इति तद्वचनं श्रुत्‍वा बहवो धर्ममाचरन् । अथ सागरदत्‍ताख्‍यश्रेष्ठिना स्‍वायुषोऽवधौ ॥227॥
परिपृष्‍टे मुनिश्‍चाह दिवसास्त्रिंशदित्‍यसौ । तच्‍छ्र्त्‍वा  नगरं श्रेष्‍ठी प्रविश्‍याष्‍टाह्निकीं मुदा ॥228॥
पूजां विधाय दत्‍वात्‍मपदं ज्‍येष्‍ठाय सूनवे । आपृछय बान्‍धवान् सर्वान् द्वार्विशतिदिनानि स: ॥229॥
सन्‍नयस्‍य विधिवल्‍लोकमवापदमृताशिनाम् । अन्‍येद्युर्नागदत्‍तोऽसौ लोभेनाद्येन चोदित: ॥230॥
कुबेरदत्‍तमाहूय तव सारधनं पिता । किमदर्शयदित्‍येवं पृष्‍टवान् दुष्‍टचेतसा ॥231॥
	इस प्रकार मुनिराज के वचन सुनकर बहुत लोगोंने धर्म धारण कर लिया । इसके पश्‍चात् सेठ सागरदत्‍तने अपनी, आयु की अवधि पूछी सो मुनिराजने उसकी आयु तीस दिनकी बतलाई । यह सुनकर सेठने नगर में प्रवेश किया और बड़े हर्ष से आष्‍टाह्निक पूजाकर अपना पद अपने बड़े पुत्र के लिए सौंप दिया । तदनन्‍तर समस्‍त भाई – बन्‍धुओंसे पूछकर उसने विधिपूर्वक बाईस दिनका संन्‍यास धारण किया और अन्‍त समयमें देव पद प्राप्‍त किया । किसी दूसरे दिन अनन्‍तानुबन्‍धी लोभसे प्रेरित हुए नागदत्‍तने कुबेरदत्‍तको बुलाकर दुर्भावनासे पूछा कि क्‍या पिताजी तुम्‍हें सारभूत-श्रेष्‍ठ धन दिखला गये हैं ? ॥227-231॥

तीव्रलोभविषक्‍तोऽयमित्‍यसाववगम्‍य तत् । किमावाभ्‍यामविज्ञातं धनमस्ति गुरो: पृथक् ॥232॥
सन्‍नयस्‍य विधिना स्‍वर्गगतस्‍योपरि दूषणम् । महत्‍पापमिदं वक्‍तुं भ्रातस्‍तव न युज्‍यते ॥233॥
श्रोतुं ममापि चेत्‍याह सोऽप्‍यपास्‍यास्‍य दुर्मतिम् । विभज्‍य सकलं वस्‍तु चैत्‍यचैत्‍यालयादिकम् ॥234॥
निर्माप्‍य जिनपूजाश्‍च विधाय विविधा: सदा । दानं चतुर्विधं पात्रत्रये भक्‍त्‍या प्रवर्त्‍य तौ ॥235॥
कालं गमयत: स्‍मोद्यत्‍प्रीती प्रति परस्‍परम् । दत्‍वा सागरसेनाय कदाचिद्भक्तिपूर्वकम् ॥236॥
भिक्षां कुबेरदत्‍ताख्‍य: सहितो धनमित्रया । अभिवन्‍द्य किमावाभ्‍यां तनूजो लप्‍स्‍यते न वा ॥237॥
	‘यह तीव्र लोभसे आसक्‍त हो रहा है’ ऐसा समझकर कुबेरदत्‍तने उत्‍तर दिया कि क्‍या पिताजीके पास अलगसे ऐसा कोई धन था जिसे हम दोनों नहीं जानते हों । वे विधिपूर्वक संन्‍यास धारण कर स्‍वर्ग गये हैं अत: उनपर दूषण लगाना बड़ा पाप है । भाई ! यह बात न तो तुझे कहने के योग्‍य है और न मुझे सुननेके योग्‍य है । इस तरह कुबेरदत्‍तने नागदत्‍तकी सब दुर्बुद्धि दूर कर दी । सब धनका बाँट किया, अनेक चैत्‍य और चैत्‍यालय बनवाये, अनेक तरहकी जिनपूजाएँ कीं, तीनों प्रकार के पात्रोंके लिए भक्तिपूर्वक चार प्रकार का दान दिया । इस प्रकार जिनकी परस्‍पर में प्रीति बढ़ रही है ऐसे दोनों भाई सुख से समय बिताने लगे । किसी एक दिन कुबेरदत्‍तने अपनी स्‍त्री, धन, मित्रों के साथ सागरसेन मुनिराज के लिए शक्तिपूर्वक आहार दिया । आहार देनेके बाद नमस्‍कार कर उसने मुनिराजसे पूछा कि क्‍या कभी हम दोनों पुत्र लाभ करेंगे अथवा नहीं ? ॥232-237॥

नैवं चेत्‍प्रव्रजिष्‍याव इत्‍यप्राक्षीत्‍स चाब्रवीत् । युवां सुतं महापुण्‍यभागिनं चरमांगकम् ॥238॥
लभेथामिति तद्वाक्‍यश्रवणात्‍तोषिताशयौ । यद्येवं पूज्‍यपादस्‍य भवत: क्षुल्‍लकोऽस्‍त्‍वसौ ॥239॥
तस्मिन्‍नुत्‍पन्‍नवत्‍येव दास्‍याव इति तौ सुखम् । भुंजानौ कतिचिन्‍मासान्‍गमयित्‍वा सुतोत्‍तमम् ॥240॥
लब्‍ध्‍वा प्रीतिंकराह्णनमेतस्‍याकुरूतां मुदा । करोतु स्‍वगुणैस्‍तोषं सर्वेषां जगतामिति ॥241॥
	यदि नहीं करेंगे तो फिर हम दोनों जिन-दीक्षा धारण कर लें । इसके उत्‍तरमें मुनिराजने कहा कि आप दोनों, महापुण्‍यशाली तथा चरमशरीरी पुत्र अवश्‍य ही प्राप्‍त करेंगे । इस प्रकार मुनिराज के वचन सुनकर उन दोनोंका ह्णदय आनन्‍दसे भर गया । वे प्रसन्‍नचित्‍त होकर बोले कि यदि ऐसा है तो वह बालक आप पूज्‍यपादके चरणोंमें क्षुल्‍लक होवे । उसके उत्‍पन्‍न होते ही हम दोनों उसे आपके लिए समर्पित कर देंगे । इस तरह सुख का उपभोग करते हुए उन दोनोंने कुछ मास सुख से बिताये । कुछ मास बीत जानेपर उन्‍होंने उत्‍तम पुत्र प्राप्‍त किया । ‘यह पुत्र अपने गुणों से समस्‍त संसार को सन्‍तुष्‍ट करेगा’ ऐसा विचार कर उन्‍होंने उसका बड़े हर्ष से प्रीतिंकर नाम रक्‍खा ॥238-241॥

पंचसंवत्‍सरातीतौ तस्मिन्‍धान्‍यपुरान्‍मुनौ । आगते सति गत्‍वैनमभिवन्‍द्य मुनीन्‍द्र ते ॥242॥
क्षुल्‍लकोऽयं गृहाणेति तस्‍मै दत्‍त: स्‍म ते तदा । प्रतिगृह्य गुरूर्धान्‍यपुरमेव गत: पुन: ॥243॥
	पुत्र-जन्‍म के बाद पाँच वर्ष बीत जानेपर उक्‍त मुनिराज धान्‍यपुर नगरसे फिर इस नगर में आये । कुबेरदत्‍त और धनमित्राने जाकर उनकी वन्‍दना की तथा कहा कि ‘हे मुनिराज ! यह आपका क्षुल्‍लक है, इसे ग्रहण कीजिए’ इस प्रकार कहकर वह बालक उन्‍हें सौंप दिया । मुनिराज भी उस बालक को लेकर फिरसे धान्‍यपुर नगर में चले गये ॥242-243॥

तत्र तं सर्वशास्‍त्राणि दशवर्षाण्‍यशिक्षयत् । सोऽप्‍यासन्‍नविनेयत्‍वात्‍संयमग्रहणोत्‍सुक: ॥244॥
गुरूभिर्नार्य ते दीक्षाकालोऽयमिति वारित: । तथैवास्विति तान्‍भक्‍त्‍या वन्दित्‍वा पितरौ प्रति ॥245॥
पथि स्‍वाभ्‍यस्‍तशास्‍त्राणि शिष्‍टानां समुपादशन् । छात्रवेषधरो गत्‍वा सर्वबन्‍धुकदम्‍बकम् ॥246॥
विलोक्‍यानन्‍तरं राज्ञा सम्‍यग्विहितसत्‍कृति: । असाधारणमात्‍मानं मन्‍यमान: कुलादिभि: ॥247॥
धनं बहुतरं सारं यावन्‍नावर्जयाम्‍यहम् । तावन्‍न संग्रहीष्‍यामि पत्‍नीमिति विचिन्‍तयन् ॥248॥
	वहाँ उन्‍होंने उसे लगातार दस वर्ष तक समस्‍त शास्‍त्रोंकी शिक्षा दी । वह बालक निकटभव्‍य था अत: संयम धारण करने के लिए उत्‍सुक हो गया परन्‍तु गुरूओंने उसे यह कह कर रोक दिया कि हे आर्य ! यह तेरा दीक्षा-ग्रहण करनेका समय नहीं है । प्रीतिंकरने भी गुरूओंकी बात स्‍वीकृत कर ली । तदनन्‍तर वह भक्ति-पूर्वक उन्‍हें नमस्‍कार कर अपने माता-पिता के पास चला गया । वह अपने द्वारा पढ़े हुए शास्‍त्रोंका मार्ग में शिष्‍ट पुरूषोंको उपदेश देता जाता था । इस प्रकार वह छात्रका वेष रखकर अपने समस्‍त बन्‍धुओं के पास पहुँचा । जब राजा को उसके आनेका पता चला तब उसने उसका बहुत सत्‍कार किया । अपने आपको कुल आदिके द्वारा असाधारण मानते हुए प्रीतिंकरने विचार किया कि जब तक मैं बहुत-सा श्रेष्‍ठ धन नहीं कमा लेता हूँ तब तक मैं पत्‍नीको ग्रहण नहीं करूँगा ॥244-248॥

अन्‍येद्युर्नागरै: कैश्चिज्‍जलयात्रोन्‍मुखै: सह । यियासुर्बान्‍धवान्‍सर्वानापृच्‍छयैतत्‍प्रयोजनम् ॥249॥
सम्‍मतस्‍तैरर्नमस्‍कर्तु गत्‍वा गुरूमुदात्‍तधी: । पत्रमेकं निजाभिप्रेतार्थाक्षरसमर्थितम् ॥250॥
गुरूणार्पितमादाय कर्णे सुस्‍थाप्‍य सादरम् । शकुनाद्यनुकूल्‍येन ससख: पोतसाधन: ॥251॥
अवगाह्य पयोराशिं पुरं भूतिलकाह्णयम् । परीतं बलयाकारगिरिणा प्राप पुण्‍यवान् ॥252॥
	किसी दिन कितने ही नगरवासी लोग जलयात्रा-समुद्रयात्रा करने के लिए तैयार हुए । उनके साथ प्रीतिंकर भी जानेके लिए उद्यत हुआ । उसने इस कार्यके लिए अपने सब भाई-बन्‍धुओंसे पूछा । सम्‍मति मिल जानेपर उत्‍कृष्‍ट बुद्धिका धारक प्रीतिंकर नमस्‍कार करने के लिए अपने गुरूके पास गया । गुरूने अपने अभिप्रेत अर्थको सूचित करनेवाले अक्षरों से परिपूर्ण एक पत्र लिखकर उसे दिया । उसने वह पत्र बड़े आदरके साथ लेकर कानमें बाँध लिया तथा शकुन आदिकी अनुकूलता देख मित्रों के साथ जहाज पर बैठकर समुद्रमें प्रवेश किया । तदनन्‍तर कुछ दिनोंके बाद वह पुण्‍यात्‍मा वलयके आकारवाले पर्वत से घिर हुए भूमितिलक नाम के नगर में पहुँचा ॥249-252॥

शंखतूर्यादिभिस्‍तस्मिन् ध्‍वनद्भि: सम्‍मुखान्‍जनान् । निर्गच्‍छतो प्रपश्‍यद्भिराशंकय वणिजां वरै: ॥253॥
गत्‍वैतत्‍पुरमन्विष्‍य प्रत्‍येतुमिह क: सह: । इत्‍युदीरितमाकर्ण्‍य प्रीतिंकरकुमारक: ॥254॥
कर्मणोऽस्‍य समर्थोऽहमिति संगीर्णवांस्‍तदा । चोचबल्‍कजनिष्‍पन्‍नरज्‍ज्‍वा तैरवतारित: ॥255॥
	उस समय शंख, तुरही आदि बाजे बजाते हुए लोग सामने ही नगर के बाहर निकल रहे थे उन्‍हें देखकर श्रेष्‍ठ वैश्‍योंने भयभीत हो यह घोषणा की कि नगर में जाकर तथा इस बात का पता चलाकर वापिस आनेके लिए कौन समर्थ है ? यह घोषणा सुनकर प्रीतिंकर कुमार ने कहा कि मैं यह कार्य करने के लिए समर्थ हूँ । वैश्‍योंने उसी समय उसे दालचीनीकी छालसे बने हुए रस्‍सेसे नीचे उतार दिया ॥253-255॥

विस्‍मयात्‍परित: पश्‍यन्‍प्रविश्‍य नगरं पुरा । निरीक्ष्‍य भवनं जैनं परीत्‍य विहितस्‍तुति: ॥256॥
ततो गत्‍वायुधापातविगतासून्निरूपयन् । समन्‍तात्‍कन्‍यकां कान्चिद्रच्‍छन्‍तीं सरसो गृहान् ॥257॥
केयमित्‍यनुयातोऽसौ तं सालोक्‍य गृहांगणे । भद्रागत: कुतो चेति पीठमस्‍मै समर्पयत् ॥258॥
	आश्‍चर्य से चारों ओर देखते हुए कुमार ने नगर में प्रवेश किया तो सबसे पहले उसे जिन-मन्दिर-दिखाई दिया । उसने मन्दिरकी प्रदक्षिणा देकर स्‍तुति की । उसके बाद आगे गया तो क्‍या देखता है कि जगह-जगह शस्‍त्रोंके आघातसे बहुत लोग मरे पड़े हैं । उसी समय उसे सरोवरसे निकलकर घरकी ओर जाती हुई एक कन्‍या दिखी । यह कौन है ? इस बात का पता चलानेके लिए वह कन्‍याके पीछे चला गया । घर के आँगनमें पहुँचनेपर कन्‍याने प्रीतिंकरको देखा तो उसने कहा, हे भद्र ! यहाँ कहाँ से आये हो ? यह कह कर उसके बैठनेके लिए एक आसन दिया ॥256–258॥

सोऽपि तस्‍योपरि स्थित्‍वा नगरं केन हेतुना । सन्‍जातमीदृशं ब्रूहीत्‍याह तामथ साब्रवीत् ॥259॥
तद्वक्‍तुं नास्ति कालोऽस्‍माद्भद्र त्‍वं याहि सत्‍वरम् । भयं महत्‍तवेहास्‍तीत्‍येतच्‍छ्रु त्‍वा स निर्भय: ॥260॥
यो भयं मम कर्ताऽत्र स किं बाहुसहस्त्रक: । इत्‍याह तद्भयोन्‍मुक्‍तवाग्‍गम्‍भीरविजृम्‍भणात् ॥261॥
शिथिलीभूतभी: कन्‍याप्‍यवोचद्विस्‍तरेण तत् । एतत्‍खगाद्रयुदीच्‍यालकेश्‍वरा: सहजास्‍त्रय: ॥262॥
ज्‍यायान्‍हरिबलस्‍तस्‍य महासेनोऽनुजोऽनुज: । तस्‍य भूतिलकस्‍तेषु धारिण्‍यां ज्‍यायसोऽभवत् ॥263॥
तनूजो भीमकस्‍तस्‍मादेव विद्याधरेशिन: ।हिरण्‍यवर्मा श्रीमत्‍यामजायत सुतोऽपर: ॥264॥
महासेनस्‍य सुन्‍दर्यामुग्रसेन: सुतोऽजनि । वरसेनश्‍च तस्‍यानुजा जाताहं वसुन्‍धरा ॥265॥
	कुमार ने उस आसन पर बैठ कर कन्‍यासे पूछा कि कहो, यह नगर ऐसा क्‍यों हो गया है ? इसके उत्‍तरमें कन्‍याने कहा कि यह कहने के लिए समय नहीं है । हे भद्र ! तुम यहाँ से शीघ्र ही चले जाओ क्‍योंकि यहाँ तुम्‍हें बहुत भारी भय उपस्थित है । कन्‍याकी बात सुनकर निर्भय रहनेवाले कुमार ने कहा कि यहाँ जो मेरे लिए भय उत्‍पन्‍न करेगा उसके क्‍या हजार भुजाएँ हैं ? कुमारका ऐसा भयरहित गम्‍भीर उत्‍तर सुनकर जिसका भय कुछ दूर हो गया है ऐसी कन्‍या विस्‍तारसे उसका कारण कहने लगी । उसने कहा कि इस विजयार्ध पर्वत की उत्‍तर दिशामें जो अलका नाम की नगरी है उसके स्‍वामी तीन भाई थे । हरिबल उनमें बड़ा था, महासेन उससे छोटा था और भूतिलक सबसे छोटा था । हरिबलकी रानी धारिणी से भीमक नाम का पुत्र हुआ था और उसीकी दूसरी रानी श्रीमतीसे हिरण्‍यवर्मा नाम का दूसरा पुत्र हुआ था । महासेनकी सुन्‍दरी नामक स्‍त्रीसे उग्रसेन और वरसेन नाम के दो पुत्र हुए और मैं वसुन्‍धरा नाम की कन्‍या हुई ॥259-265॥

कदाचिन्‍मत्पिता भौमविहारे विपुलं पुरम् । निरीक्ष्‍येदं चिरं चित्‍तहारीति स्‍वीचिकीर्षुक: ॥266॥
एतन्निवासिनीर्जित्‍वा रणे व्‍यन्‍तरदेवता: । अत्र भूतिलकाख्‍येन सोदर्येण समन्वित: ॥267॥
इह संवासिभिर्भूपै: सेव्‍यमान: सुखेन स: । कालं गमयति स्‍मैवं कन्चित्‍सन्चितपुण्‍यक: ॥268॥
	किसी एक समय मेरे पिता पृथिवी पर विहार करने के लिए निकले थे उस समय इस मनोहरी विशाल नगरको देख कर उनकी इच्‍छा इसे स्‍वीकृत करने की हुई । पहले यहाँ कुछ व्‍यन्‍तर देवता रहते थे, उन्‍हें युद्धमें जीतकर हमारे पिता यहाँ भूतिलक नामक भाई के साथ सुख से रहने लगे । यहाँ रहनेवाले राजा लोग उनकी सेवा करते थे । इस प्रकार पुण्‍यका संचय करते हुए उन्‍होंने यहाँ कुछ काल व्‍यतीत किया ॥266-268॥

इत: कनीयसे विद्यां भीमकायालकश्रियम् । दत्‍वा संसारभीरूत्‍वान्निविंद्य विजितेन्द्रिय: ॥269॥
कर्मनिर्मूलनं कर्तु दीक्षां हरिबलाह्वय: । विद्वान्विपुलमत्‍याख्‍यचारणस्‍याप्‍यसन्निधौ ॥270॥
शुक्‍लध्‍यानानलालीढदुरिताष्‍टकदुष्‍टक: । अष्‍टमीमगममत्‍पृथ्‍वीमिष्‍टामष्‍टगुणान्वित: ॥271॥ 	
	उधर इन्द्रियोंको जीतनेवाले विद्वान् राजा हरिबलको वैराग्‍य उत्‍पन्‍न हुआ । उसने अपने छोटे पुत्र हिरण्‍यवर्माके लिए विद्या दी और बड़े पुत्र भीमकको अलकापुरीका राज्‍य दिया । संसार से भयभीत होने के कारण विरक्‍त होकर उसने समस्‍त कर्मों का क्षय करने के लिए विपुलमति नामक चारण मुनिराज के पास जाकर उसने दीक्षा ले ली और शुक्‍लध्‍यान रूपी अग्निके द्वारा आठों दुष्‍ट कर्मों को जलाकर आठ गुणों से सहित हो इष्‍ट आठवीं प्राप्‍त कर ली (मोक्ष प्राप्‍त कर लिया) ॥269–271॥

प्रकुर्वन् भीमको राज्‍यं विद्या: शाठयेन केनचित् । हिरण्‍यवर्मणो ह्णत्‍वा तं च हन्‍तुं समुद्यत: ॥272॥
	इधर भीमक राज्‍य करने लगा उसने किसी छलसे हिरण्‍यवर्माकी विद्याएँ हर लीं । यही नहीं, वह उसे मारनेके लिए भी तैयार हो गया ॥272॥

ज्ञात्‍वा हिरण्‍यवर्मैतत्‍सम्‍मेदाद्रिमशिश्रियत् । भीमकस्‍तं क्रुधान्वित्‍य गिरिं गन्‍तुमशक्‍तक: ॥273॥
तीर्थेशसन्निधानेन तीर्थत्‍वादागमत्‍पुरम् । ततो हिरण्‍यवर्मापि पितृव्‍यं समुपागत: ॥274॥
	हिरण्‍यवर्मा यह जानकर सम्‍मेदशिखर पर्वतपर भाग गया । कोधवश भीमकने वहाँ भी उसका पीछा किया परन्‍तु तीर्थंकर भगवान् के सन्निधान और स्‍वयं तीर्थ होने के कारण वह वहाँ जा नहीं सका इसलिए नगर में लौट आया । तदनन्‍तर हिरण्‍यवर्मा अपने काका महासेनके पास चला गया ॥273-274॥

तच्‍छूत्‍वा तं निराकर्तुं पूज्‍यपादोऽर्हतीत्‍यसौ । महासेनमहाराजं प्राहिणोत्‍प्रतिपत्रकम् ॥275॥
तस्‍यानिराकृतिं तस्‍माद्ज्ञात्‍वायातं युयुत्‍सया । क्रूर एष दुरात्‍मेति मत्पिता भीमकं रणे ॥276॥
निर्जित्‍य श्रृंखलाक्रान्‍तमकरोत्‍क्रमयोर्द्वयो: । पुन: क्रमेण शान्‍तात्‍मा नैतद्युक्‍तं ममेति तम् ॥277॥
मुक्‍त्‍वा विधाय सन्‍धानं प्रशमय्य हितोक्तिभि: । हिरण्‍यवर्मणा सार्ध दत्‍वा राज्‍यन्‍च पूर्ववत् ॥278॥
विससर्ज तथावज्ञा बद्धवैर: स भीमक: । हिरण्‍यवर्मणि प्रायो विद्यां संसाध्‍य राक्षसीम् ॥279॥
तया हिरण्‍यवर्माणं पापी मत्पितरं पुरम् । मद्वन्‍धूनपि विध्‍वस्‍य मामुद्दिश्‍यागमिष्‍यति ॥280॥
	जब भीमकने यह समाचार सुना तो उसने महाराज महासेनके लिए इस आशयका एक पत्र भेजा कि आप पूज्‍यपाद हैं – हमारे पूजनीय हैं इसलिए हमारे शत्रु हिरण्‍यवर्माको वहाँसे निकाल दीजिए । महाराज महासेनने भी इसका उत्‍तर भेज दिया कि मैं उसे नहीं निकाल सकता । यह जानकर भीमक युद्धकी इच्छा से यहाँ आया । ‘यह दुरात्‍मा बहुत ही क्रूर है’ यह समझ कर हमारे पिताने युद्धमें भीमकको जीत लिया तथा उसके दोनों पैर सांकलसे बाँध लिये । तदनन्‍तर अनुक्रम से शान्‍त होने पर हमारे पिताने विचार किया कि मुझे ऐसा करना उचित नहीं है ऐसा विचार कर उन्‍होंने उसे छोड़ दिया और हितसे भरे शब्‍दोंसे उसे शान्‍त कर हिरण्‍यवर्माके साथ उसकी सन्धि करा दी तथा पहलेके समान ही राज्‍य देकर उसे भेज दिया । भीमक उस समय तो चला गया परन्‍तु इस अपमानके कारण उसने हिरण्‍यवर्माके साथ वैर नहीं छोड़ा । फलस्‍वरूप उस पापी भीमकने राक्षसी विद्या सिद्ध कर हिरण्‍यवर्माको, मेरे पिताको तथा मेरे भाइयोंको मार डाला है, इस नगरको उजाड़ दिया है और अब मुझे लेने के उद्देश्‍यसे आने वाला है ॥275-280॥

इति सर्वं समाकर्ण्‍य कुमारो विस्‍मयं वहन् । शय्यातलस्‍थमालोक्‍य खड्गमेष सुलक्षण: ॥281॥
यस्‍य हस्‍तगतो जेतुं तं शक्रोऽपि न शक्‍नुयात् । इति मत्‍वा पितानेन किं ते केनापि युद्धवान् ॥282॥
इत्‍यप्राक्षीत्‍स तां सापि न स्‍वप्‍नेऽपीत्‍यभाषत । तदा प्रीतिंकरों हस्‍तगतमस्‍त्रं विधाय तत् ॥283॥
	यह सब कथा सुनकर आश्‍चर्यको धारण करते हुए कुमार प्रीतिंकरने शय्यातलपर पड़ी हुई एक तलवारको देखकर कहा कि इस तलवारके बहुत ही अच्‍छे लक्षण हैं । यह तलवार जिसके हाथमें होगी उसे इन्‍द्र भी जीतनेके लिए समर्थ नहीं हो सकता है । क्‍या तुम्‍हारे पिताने इस तलवारके द्वारा किसी के साथ युद्ध किया है ? इस प्रकार उस कन्‍यासे पूछा । कन्‍याने उत्‍तर दिया कि इस तलवारसे पिताने स्‍वप्‍न में भी युद्ध नहीं किया है । तदनन्‍तर प्रीतिंकर कुमार ने वह तलवार अपने हाथमें ले ली ॥281-283॥

तं हन्‍तुं निर्भयो भीमं गोपुराभ्‍यन्‍तरे स्थित: । निगूढतनुराविष्‍कृतोन्‍नतिर्वसुनं दधत् ॥284॥
तस्मिन्‍क्षणे समागत्‍य समन्‍ताद्वीक्ष्‍य भीमक: । स्‍वविद्यां प्रेषयामास दृष्‍ट्वा दुष्‍टं जहीति तम् ॥285॥
	जो निर्भय है, जिसने अपना शरीर छिपा रक्‍खा है और जो देदीप्‍यमान दिव्‍य तलवारको धारण कर रहा है ऐसा प्रीतिंकर भीमकको मारनेके लिए गोपुरके भीतर छिप गया । उसी समय भीमक भी आ गया, उसने सब ओर देखकर तथा यह कहकर अपनी विद्याको भेजा कि गोपुरके भीतर छिपे हुए उस दुष्‍ट पुरूषको देखकर मार डालो ॥284-285॥

सम्‍यग्‍दृष्टिरयं सप्‍तविधभीतिविदूरग: । चरमांगो महाशूरो नाहं हन्‍तुमिमं क्षमा ॥286॥
इति भीत्‍वा तदभ्‍यर्णे सन्‍चरन्‍तीमितस्‍तत: । विलोक्‍य भीमको विद्यां शक्तिहीनां व्‍यसर्जयत् ॥287॥
निस्‍साराभूर्व्रजेत्‍युक्‍त्‍वा साप्‍यगच्‍छददृश्‍यताम् । स्‍वयमेवासिमुत्‍खाय भीमकस्‍तं जिघांसुक: ॥288॥
सम्‍प्राप्‍तवान्‍कुमारोऽपि तर्जयन्‍नतिभीषणम् । तद्घातं वन्‍चयित्‍वाहंस्‍तं प्राणै: सोऽप्‍यमुच्‍यत ॥289॥
	विद्या प्रीतिंकरके पास जाते ही डर गई, वह कहने लगी कि यह सम्‍यग्‍दृष्टि है, सात भयों से सदा दूर रहता है, चरमशरीरी है और महाशूरवीर है; मैं इसे मारनेके लिए समर्थ नहीं हूं । इस प्रकार भयभीत होकर वह उसके पास ही इधर-उधर फिरने लगी । यह देख, भीमक समझ गया कि यह विद्या शक्तिहीन है तब उसने ‘तू सारहीन है अत: चली जा’ यह कह कर उसे छोड़ दिया और वह भी अदृश्‍यता को प्राप्‍त हो गई । विद्याके चले जानेपर प्रीतिंकरको मारनेकी इच्छा से भीमक स्‍वयं तलवार उठाकर उस पर झपटा । इधर प्रीतिंकरने भी उसे बहुत भयंकर डाँट दिखाकर तथा उसके वारको वचाकर ऐसा प्रहार किया कि उसके प्राण छूट गये ॥286-289॥

ततो विध्‍वस्‍य दुष्‍टारिमायान्‍तमभिवीक्ष्‍य सा । कुमारं कन्‍यकाभ्‍येत्‍य व्‍यधास्‍त्‍वं भद्र साहसम् ॥290॥
	तदनन्‍तर दुष्‍ट शत्रु को मारकर आते हुए कुमार को देखकर कन्‍या सामने आई और कहने लगी कि हे भद्र ! आपने बहुत बड़ा साहस किया है ॥290॥

इत्‍यारोप्‍यासनं स्‍वर्णमयं राजगृहांगणे । अभिषिच्‍य जलापूर्णै: कलशै: कलधौतकै: ॥291॥
	इतना कहकर उसने राजभवनके आँगनमें सुवर्ण-सिंहासनपर उसे बैठाया और जलसे भरे हुए सुवर्णमय कलशोंसे उसका राज्‍याभिषेक किया ॥291॥

विन्‍यस्‍य मणिभाभासि मुकुटं चारूमस्‍तके । यथास्‍थानमशेषाणि विशिष्‍टाभरणान्‍यपि ॥292॥
विलासिनीकरोद्धूयमानचामरशोभिनम् । अकरोत्‍तन्निरीक्ष्‍याह प्रीतिंकरकुमारक: ॥293॥
किमेतदिति सावोचदस्‍म्‍यस्‍या: स्‍वामिनी पुर: । दत्‍वा राज्‍यं मदीयं ते पट्टबन्‍धपुरस्‍सरम् ॥294॥
रत्‍नमालां गले कृत्‍वा त्‍वां प्रेम्‍णा समभीभवम् । इति तत्‍प्रोक्‍तमाकर्ण्‍य कुमार: प्रत्‍यभाषत ॥295॥
विना पित्रोरनुज्ञानान्‍नैव स्‍वीक्रियसे मया । कोऽपि प्रागेव संकल्‍पो विहितोऽयमिति स्‍फुटम् ॥296॥
यद्येवं तत्‍समायोगकालेऽभीष्‍टं भविष्‍यति । इति तद्वचनं कन्‍या प्रतिपद्य धनं महत् ॥297॥
बध्‍वावतरणायामि रज्‍ज्‍वा तेन सह स्‍वयम् । यियासुरासीद्रज्‍जुं तां प्रमोदात्सोऽप्‍यचालयत्  ॥298॥
सद्यस्‍तच्‍चालनं दृष्‍ट्वा नागदत्‍तो बहिर्गत: । समाकृष्‍याग्रहीत्‍तन्‍च तान्‍च द्रव्‍यन्‍च तुष्‍टवान् ॥299॥
पोतप्रस्‍थानकालेऽस्‍या: साराभरणसंहतिम् । विस्‍मृतां स कुमारस्‍तामानेतुं गतवान् पुन: ॥300॥
	मणियोंकी कान्ति से देदीप्‍यमान मुकुट उसके सुन्‍दर मस्‍तक पर बाँधा; यथास्‍थान समस्‍त अच्‍छे-अच्‍छे आभूषण पहिनाये और विलासिनी स्त्रियों के हाथोंसे ढोरे हुए चमरोंसे उसे सुशोभित किया । यह सब देख प्रीतिंकर कुमार ने कहा कि यह क्‍या है ? इसके उत्‍तरमें कन्‍याने कहा कि ‘मैं इस नगरकी स्‍वामिनी हूँ, अपना राज्‍यपट्ट बाँध कर अपने लिए देती हूँ और यह रत्‍नमाला आपके गलेमें डालकर प्रेमपूर्वक आपकी सहधमिणी हो रही हूँ । यह सुनकर कुमार ने उत्‍तर दिया कि मैं माता-पिताकी आज्ञाके बिना तुम्‍हें स्‍वीकृत नहीं कर सकता क्‍योंकि मैंने पहलेसे ऐसा ही संकल्‍प कर रक्‍खा है । यदि तुम्‍हारा ऐसा आग्रह ही है तो माता-पितासे मिलनेके समय तेरा अभीष्‍ट सिद्ध हो जावेगा । कन्‍याने प्रीतिंकरकी यह बात मान ली और बहुत-सा धन बाँधकर उस लम्‍बी रस्‍सीके द्वारा जहाजपर उतारनेके लिए कुमार के साथ किनारे पर आ गई । कुमार ने भी बड़े हर्ष से वह रस्‍सी हिलाई । रस्‍सीका हिलना देखकर नागदत्‍त बाहर आया और उस कन्‍याको तथा उसके धनको जहाजमें खींचकर बहुत संतुष्‍ट हुआ । जब जहाज चलनेका समय आया तब कुमार उस कन्‍याके भूले हुए सारपूर्ण आभरणोंको लानेके लिए फिरसे नगर में गया ॥292-300॥

नागदत्‍तस्‍तदा रज्‍जुमाकृष्‍य द्रव्‍यमेतया । सारं सम्‍प्राप्‍तमेतन्‍मे भोक्‍तुमामरणाद्भवेत् ॥301॥
कृतार्थोऽहं कुमारेण यद्वा तद्वानुभूयताम् । इति प्रास्थित सार्ध तैर्लब्‍धरन्‍ध्रो वणिग्‍जनै: ॥302॥
इधर उसके चले जानेपर नागदत्‍तने वह रस्‍सी खींच ली और ‘इस कन्‍याके साथ मुझे बहुत-सा अच्‍छा धन मिल गया है, वह मेरे मरने तक भोगनेके काम आवेगा, मैं तो कृतार्थ हो चुका, प्रीतिंकरकुमार जैसा-तैसा रहे’ ऐसा विचार कर और छिद्र पाकर नागदत्‍त अन्‍य वैश्‍योंके साथ चला गया ॥301-302॥

नागदत्‍तेऽन्गितं ज्ञात्‍वा कन्‍यका मौनमब्रवीत् । प्रीतिंकराद्विनात्रान्‍यैर्न वदाम्‍यहमित्‍यसौ ॥303॥
कन्‍याने नागदत्‍तका अभिप्राय जानकर मौन धारण कर लिया और ऐसी प्रतिज्ञा कर ली कि मैं इस जहाजपर प्रीतिंकरके सिवाय अन्‍य किसीसे बातचीत नहीं करूँगी ॥303॥

नागदत्‍तोऽपि कन्‍यैषा मूकीति प्रतिपादयन् । तां द्रव्‍यरक्षणेऽयौक्षीत्‍प्रीत्‍या स्‍वांगुलिसन्‍ज्ञया ॥304॥
नागदत्‍तने भी लोगों पर ऐसा प्रकट कर दिया कि यह कन्‍या गूँगी है और उसे अपनी अंगुलीके इशारेसे बड़े प्रेमके साथ द्रव्‍यकी रक्षा करने में नियुक्‍त किया ॥304॥

क्रमात्‍म्‍वनगरं प्राप श्रेष्‍ठी प्रीतिंकरस्‍तदा । गतो भूतिलकं नायात्‍कुत इत्‍यवदत्‍स तम् ॥305॥
नागदत्‍तमसौ नाहं जानामीत्‍युत्‍तरं ददौ । भूषणानि समादाय समुद्रतटमागत: ॥306॥
नागदत्‍तेन पापेन स कुमारोऽतिसन्धित: । अदृष्‍ट्वा पोतमुर्द्विग्‍न: पुरं प्रति निवृत्‍तवान् ॥307॥
अनुक्रम से नागदत्‍त अपने नगर में पहुँच गया । पहुँचनेपर सेठने उससे पूछा कि उस समय प्रीतिंकर भी तो तुम्‍हारे साथ भूतिलक नगरको गया था वह क्‍यों नहीं आया ? इसके उत्‍तरमें नागदत्‍त ने कहा कि मैं कुछ नहीं जानता हूँ । आभूषण लेकर प्रीतिंकर कुमार समुद्र के तट पर आया परन्‍तु पापी नागदत्‍त उसे धोखा देकर पहले ही चला गया था । जहाजको न देखकर वह उद्विग्‍न होता हुआ नगर की ओर लौट गया ॥305-307॥

सचिन्‍तस्‍तत्र जैनेन्‍द्रगेहमेकं विलोक्‍य तम् । पुष्‍पादिभि: समभ्‍यर्च्‍य विधाय विधिवन्‍दनाम् ॥308॥
चिन्‍तासे भरा प्रीतिंकर वहीं एक जिनालय देखकर उसमें चला गया । पुष्‍पादिकसे उसने वहाँ विधिपूर्वक भगवान् की पूजा-वन्‍दना की । तदनन्‍तर निम्‍न प्रकार स्‍तुति करने लगा ॥308॥

जिन त्‍वद्द्ष्‍टमात्रेण मत्‍पापं काप्‍यलीयत । निशि दीपेन वा ध्‍वान्‍तं समुन्‍मीलितचक्षुष: ॥309॥
‘’हे जिनेन्‍द्र ! जिस प्रकार रात्रिमें खुले नेत्रवाले मनुष्‍यका सब अन्‍धकार दीपकके द्वारा नष्‍ट हो जाता है उसी प्रकार आपके दर्शन मात्रसे मेरे सब पाप नष्‍ट हो गये हैं ॥309॥

चेतन: कर्मभिर्ग्रस्‍त: सर्वोऽप्‍यन्‍यदचेतनम् । सर्ववित्‍कर्मनिर्मुक्‍तो जिन केनोपमीयसे ॥310॥
हे जिनेन्‍द्र ! आप, शुद्ध जीव, कर्मोंसे ग्रसित संसारी जीव और जीवोंसे भिन्‍न अचेतन द्रव्‍य, इन सबको जानते हैं तथा कर्मोंसे रहित हैं अत: आपकी उपमा किसके साथ दी जा सकती है ? ॥310॥

सांखयादीन् लोकविख्‍यातान् सर्वथा सावधारणान् । एको भवान् जिनाजैषीच्चित्रं निरवधारण: ॥311॥
हे भगवन् ! यद्यपि आप इन्द्रिय-ज्ञान से रहित हैं तो भी इन्द्रिय-ज्ञान से सहित सांख्‍य आदि लोक प्रसिद्ध दर्शनकारोंको आपने अकेले ही जीत लिया है यह आश्‍चर्य की बात है ॥311॥

अबोधतमसाक्रान्‍तमनाद्यन्‍तं जगत्‍त्रयम् । सुप्‍तं त्‍वमेव जागसिं शश्‍वद्विश्‍वं च पश्‍यसि ॥312॥
हे देव ! आदि और अन्‍तसे रहित यह तीनों लोक अज्ञान रूपी अन्‍धकारसे व्‍याप्‍त होकर सो रहा है उसमें केवल आप ही जग रहे हैं और समस्‍त संसार को देख रहे हैं ॥312॥

वस्‍तुबोधे विनेयस्‍य जिनेन्‍द्र भवदागम: । निर्मल: शर्मदो हेतुरालोको वा सचक्षुष: ॥313॥
हे जिनेन्‍द्र ! जिस प्रकार चक्षु‍सहित मनुष्‍य को पदार्थका ज्ञान होनेमें प्रकाश कारण है उसी प्रकार शिष्‍यजनोंको वस्‍तुतत्‍तवका ज्ञान होनेमें आपका निर्मल तथा सुखदायी आगम ही कारण है ॥313॥

इत्‍थं स्‍वकृतसंस्‍तोत्र: शुद्धश्रद्धावबोधन: । सम्‍यक्‍संसारसद्भावं भावयन्‍कर्मनिर्मितम् ॥314॥
इस प्रकार शुद्ध ज्ञान को धारण करनेवाले प्रीतिंकर कुमार ने अपने द्वारा बनाया हुआ स्‍तोत्र पढ़ा तथा कर्म के द्वारा निर्मित संसार की दशाका अच्‍छी तरह विचार किया ॥314॥

अभिषेचनशालायां सुप्‍तवान्किन्चिदाकुल: । तदा नन्‍दमहानन्‍दावागतौ गुह्यकामरौ ॥315॥
तदनन्‍तर कुछ व्‍याकुल होता हुआ वह अभिषेकशाला (स्‍नानगृह) में सो गया । उसी समय नन्‍द और महानन्‍द नाम के दो यक्ष देव, जिन-मन्दिरकी वन्‍दना करने के लिए आये ॥315॥

वन्दितुं मन्दिरं जैनं वीक्ष्‍य तं कर्णपत्रकम् । तौ तदीयं समादाय सधर्मा वां कुमारक: ॥316॥
इति प्रापयतं देवौ द्रव्‍येण महता सह । सुप्रतिष्‍ठं पुरं प्रीतिंकरमेनं प्रमोदिनम् ॥317॥
प्रेषणं युवयोरेतदस्‍माकमिति तद्रतम् । गुरो: सन्‍देशमालोक्‍य स्‍मृत्‍वा प्राग्‍भववृत्‍तकम् ॥318॥
उन्‍होंने जिन-मन्दिरके दर्शनकर प्रीतिंकरके कानमें बँधा हुआ पत्र देखा और देखते ही उसे ले लिया । पत्रमें लिखा था कि ‘यह प्रीतिंकरकुमार तुम्‍हारा सधर्मा भाई है, इसलिए सदा प्रसन्‍न रहनेवाले इस कुमार को तुम बहुत भारी द्रव्‍यके साथ सुप्रतिष्‍ठ नगर में पहुँचा दो । तुम दोनोंके लिए मेरा यही कार्य है’ इस प्रकार उन दोनों देवों ने उस पत्रसे अपने गुरूका संदेश तथा अपने पूर्वभवका सब समाचार जान लिया ॥316-318॥

वाराणस्‍यां पुरे पूर्व धनदेववणिक्‍पते: । भूत्‍वावां जिनदत्‍तायां शान्‍तवो रमण: सुतौ ॥319॥
पहले बनारस नगर में धनदेव नाम का एक वैश्‍य रहता था । हम दोनों उसकी जिनदत्‍ता नाम की स्‍त्रीसे शान्‍तव और रमण नाम के दो पुत्र हुए थे ॥319॥

तत्र शास्‍त्राणि सर्वाणि विदित्‍वा ग्रन्‍थतोऽर्थत: । चोरशास्‍त्रबलात्‍पापौ परार्थहरणे रतौ ॥320॥
वहाँ हमने ग्रन्‍थ और अर्थसे सब शास्‍त्रोंका ज्ञान प्राप्‍त किया परन्‍तु चोर शास्‍त्रका अधिक अभ्‍यास होनेसे हम दोनों दूसरे का धन-हरण करने में तत्‍पर हो गये ॥320॥

अभूवास्‍मद्गुरूस्‍तस्‍मान्निवारयितुमक्षम: । सर्वसंगपरित्‍यागमकरोदतिदुस्‍तरम् ॥321॥
हमारे पिता भी हम लोगों को इस चोरीके कार्यसे रोकनेमें समर्थ नहीं हो सके इसलिए उन्‍होंने अत्‍यन्‍त कठिन समस्‍त परिग्रहका त्‍याग कर दिया अर्थात् मुनिदीक्षा धारण कर ली ॥321॥

इतो धान्‍यपुराभ्‍यर्णशिखिभूधरनामनि । भूधरे मुनिमाहात्‍म्‍याद् दुष्‍टा: शार्दूलकादय: ॥322॥
मृगा: कांश्चिन्‍न बाधन्‍त इति श्रुत्‍वा जनोदितम् । कृततद्भूधरावासौ तत्र भूरितपोधनम् ॥323॥
दृष्‍ट्वा सागरसेनाख्‍यं तत्‍समीपे जिनोदितम् । श्रुत्‍वा धर्म परित्‍यज्‍य मधुमांसादिभक्षणम् ॥324॥
इधर धान्‍यपुर नगर के समीप शिखिभूधर नामक पर्वत पर मुनिराज के माहात्‍म्‍यसे वहाँपर रहने वाले सिंह, व्‍याघ्र आदि दुष्‍ट जीव भी किसीको बाधा नहीं पहुँचाते हैं इस प्रकार लोगोंका कहना सुनकर हम दोनोंने उस पर्वतको सागरसेन नाम के अतिशय तपस्‍वी मुनिराज रहते थे हम लोगोंने भी जाकर उनके दर्शन किये, उनके समीप जैनधर्म का उपदेश सुना और मधु, मांस आदिका त्‍याग कर दिया ॥322-324॥

तस्मिन्‍गुरौ तत: सुप्रतिष्‍ठाख्‍यनगरं गते । शार्दूलोपद्रवान्‍मृत्‍वा देवभूयं गताविदम् ॥325॥
तदनन्‍तर वे मुनिराज सुप्रतिष्‍ठ नगर में चले जानेपर सिंह के उपद्रवसे मरकर हम दोनों इस देव-पर्यायको प्राप्‍त हुए हैं ॥325॥

सर्वमेतद्गुरोरात्‍तव्रतादित्‍यभिमत्‍य तम् । गत्‍वा सम्‍प्राप्‍य सम्‍पूज्‍य किमावाभ्‍यां निदेशनम् ॥326॥
कर्तव्‍यमिति सम्‍पृष्‍टो मुनिनाथोऽब्रवीदसौ । अत: परं दिनै: कैश्चित्‍कर्तव्‍यं यद्भविष्‍यति ॥327॥
भवद्भयामेव तद्ज्ञात्‍वा विधेयमिति सादरम् । स एष तस्‍य सन्‍देश इति पत्रं प्रदश्‍य तत् ॥328॥
‘यह सब गुरू महाराजसे लिये हुए व्रतके प्रभाव से ही हुआ है’ ऐसा जानकर हम दोनों उनके समीप गये, उनकी पूजा की और तदनन्‍तर दोनोंने पूछा कि हमारे लिए क्‍या आज्ञा है ? इसके उत्‍तरमें मुनिराजने कहा था कि कुछ दिनोंके बाद मेरा कार्य होगा और आप दोनों उसे अच्‍छी तरह जानकर आदर से करना । सो मुनिराजका वह संदेश यही है यह कहकर वह पत्र खोलकर दिखाया ॥326-328॥

द्रव्‍येण बहुमा सार्ध विमानमधिरोप्‍य तम् । सुप्रतिष्‍ठपुराभ्‍यर्ण गिरिं धरणिभूषणम् ॥329॥
सद्य: प्रापयत: स्‍मैतौ किं न कुर्यादयोदय: । तदागमनमाकर्ण्‍य भूपतिस्‍तस्‍य बान्‍धवा: ॥330॥
नागराश्‍च विभूत्‍यैनं सम्‍मदात्‍समुपागता: । तेभ्‍य: प्रीतिंकरं दत्‍वा स्‍वावासं जग्‍मतु: सुरौ ॥331॥
इसके पश्‍चात् उन देवों ने बहुतसे धनके साथ उस प्रीतिंकरको विमान में बैठाया और सुप्रतिष्ठित नगर के समीपवर्ती धरणिभूषण नाम के पर्वतपर उसे शीघ्र ही पहुँचा दिया सो ठीक ही है क्‍योंकि पुण्‍यका उदय क्‍या नहीं करता है ? प्रीतिंकर का आना सुनकर राजा, उसके भाई – बन्‍धु और नगर के लोग बड़े हर्ष से अपनी-अपनी विभूतिके साथ उसके समीप आये । उन देवों ने वह प्रीतिंकर कुमार उन सबके लिए सौंपा और उसके बाद वे अपने निवास-स्‍थानपर चले गये ॥329-331॥

पुरं प्रविश्‍य सद्रत्‍नै: स महीशमपूजयत् । सोऽपि सम्‍भाव्‍य तं स्‍थानमानादिभिरतोषयत् ॥332॥
प्रीतिंकरने नगर में प्रवेश कर समीचीन रत्‍नों की भेंट देकर राजाकी पूजा की और राजा ने  भी योग्‍य स्‍थान तथा मान आदि देकर उसे संतुष्‍ट किया ॥332॥

अथान्‍येद्यु: कुमारस्‍य ज्‍यायसीं प्रियमित्रिकाम् । मातरं स्‍वतनूजस्‍य प्राप्‍ये परिणयोत्‍सवे ॥333॥
आत्‍मस्रुषामलंकर्तुं रत्‍नाभरणसंहतिम् । गृहीत्‍वा रथमारूह्य महादर्शनकर्मणे ॥334॥
यान्‍तीं द्रष्‍टुं समायाता रथ्‍यायां मूकिका स्‍वयम् । वीक्ष्‍य स्‍वभूषासन्‍दोहं स्‍पष्‍टमंगुलिसन्‍ज्ञया ॥335॥
मदीयमेतदित्‍युक्‍त्‍वा जनान् सा तां रथस्थिताम् । रूध्‍वा स्थितवती सापि प्राहैषा ग्रहिलेति ताम् ॥336॥
अथानन्‍तर किसी दूसरे दिन प्रीतिंकर कुमारकी बड़ी माँ प्रियमित्रा अपने पुत्र के विवाहोत्‍सवमें अपनी पुत्रवधूको अलंकृत करने के लिए रत्‍नमय आभूषणोंका समूह लेकर तथा ‘रथपर सवार होकर सबको दिखलानेके लिए जा रही थी । उसे देखनेके लिए वह गूँगी कन्‍या स्‍वयं मार्ग में आई और अपने आभूषणों का समूह देखकर उसने अँगुलीके इशारेसे सबको बतला दिया कि यह आभूषणोंका समूह मेरा है । तदनन्‍तर वह कन्‍या रथमें बैठी हुई प्रियमित्राको रोककर खड़ी हो गई । इसके उत्‍तरमें रथपर बैठी हुई प्रियमित्राने सबको समझा दिया कि यह कन्‍या पगली है ॥333-336॥

तद्ज्ञाश्‍च मन्‍त्रतन्‍त्रादिविधिभि: सुप्रयोजितै: । परीक्ष्‍येयं न भूतोपसृष्‍टेति व्‍यक्‍तमब्रुवन् ॥337॥
तब मन्‍त्र-तन्‍त्रादिके जाननेवाले लोगोंने विधिपूर्वक मन्‍त्र-तन्‍त्रादिका प्रयोग किया और परीक्षा कर स्‍पष्‍ट बतला दिया कि न यह पागल है और न इसे भूत लगा है ॥337॥

कुमारोऽपि तदाकर्ण्‍य न बिभेतु कुमारिका । राजाभ्‍याशं समभ्‍येतु तत्राहं चास्‍म्‍युपस्थित: ॥338॥
इत्‍यस्‍या: प्राहिणोत्‍पत्रं गूढं तद्वीक्ष्‍य तत्‍तथा । श्रद्धायाह्णायिता राज्ञ: समीपमगमन्‍मुदा ॥339॥
तदाभरणवृत्‍तान्‍तपरिच्‍छेदाय भूपति: । धर्माध्‍यक्षान्‍समाहूय विचाराय न्‍ययोजयत् ॥340॥
यह सुनकर प्रीतिंकर कुमार ने उस कन्‍याके पास गुप्‍त रूप से इस आशयका एक पत्र भेजा कि हे कुमारि ! तू बिलकुल भय मत कर, राजा के पास आ, मैं भी वहां उपस्थित रहूंगा । पत्र देखकर तथा विश्‍वास कर वह कन्‍या बड़े हर्ष से राजा के समीप गई । राजा ने  भी उसके आभूषणोंका वृत्‍तान्‍त जानने के लिए धर्माधिकारियोंको बुलाकर नियुक्‍त किया ॥338-340॥

वसुन्‍धरान्‍च तत्रैव कृत्‍वा सन्निहितां तदा । राजा कुमारमप्राक्षीद्वेत्‍तीदं किं भवानिति ॥341॥
राजा ने  वसुन्‍धरा कन्‍याको समीप ही आड़में बिठलाकर कुमार प्रीतिंकरसे पूछा कि क्‍या आप इसका कुछ हाल जानते हैं ? ॥341॥

अभिधाय स्‍वविज्ञातं शेषं वेत्‍तीयमेव तत् । देवता नाहमित्‍येवं सोऽपि भूपमबोधयत् ॥342॥
इसके उत्‍तरमें कुमार ने अपना जाना हुआ हाल कह दिया और फिर राजा से समझाकर कह दिया कि बाकीका हाल मैं नहीं जानता यह देवी ही जानती है ॥342॥

गन्‍धादिभि: समभ्‍यर्च्‍य तां पटान्‍तरितां नृप: । देव ते ब्रूहि यद्दृष्‍टं तत्‍तथेत्‍यनुयुक्‍तवान् ॥343॥
राजा ने  कपड़ेकी आड़में बैठी हुई उस देवीकी गन्‍ध आदिसे पूजा कर पूछा कि हे देवि ! तूने जो देखा हो वह ज्‍योंका त्‍यों कह॥343॥

सा नागदत्‍तदुश्‍चेष्‍टां महीनाथमबूबुधत् । श्रुत्‍वा तत्‍सुविचार्यास्‍मै कुपित्‍वानेन पापिना ॥344॥
कृत: पुत्रवध: स्‍वामिवधश्‍चेति महीपति: । सर्वस्‍वहरणं कृत्‍वा निगृहीतुं तमुद्यत: ॥345॥
प्रतिषिद्ध: कुमारेण नैतद्युक्‍तं तवेति स: । सौजन्‍यतस्‍तदा तुष्‍ट्वा कुमाराय निजात्‍मजाम् ॥346॥
पृथिवीसुन्‍दरीं नाम्‍ना कन्‍यकान्‍च वसुन्‍धराम् । द्वात्रिंशद्वैश्‍यपुत्रीश्‍च कल्‍याणविधिना ददौ ॥347॥
इसके उत्‍तरमें उस देवीने राजा को नागदत्‍तकी सब दुष्‍ट चेष्‍टाएँ बतला दीं । उन्‍हें सुनकर तथा उनपर अच्‍छी तरह विचार कर राजा नागदत्‍तसे बहुत ही कुपित हुआ । उसने कहा कि इस पापीने पुत्रवध किया है और स्‍वामिद्रोह भी किया है । यह कहकर उसने उसका सब धन लुटवा लिया और उसका निग्रह करनेका भी उद्यम किया परन्‍तु कुमार प्रीतिंकरने यह कहकर मना कर दिया कि आपके लिए यह कार्य करना योग्‍य नहीं है । उस समय कुमारकी सुजनतासे राजा बहुत ही संतुष्‍ट हुआ और उसने अपनी पृथिवीसुन्‍दरी नाम की कन्‍या, वह वसुन्‍धरा नाम की कन्‍या तथा वैश्‍योंकी अन्‍य बत्‍तीस कन्‍याएँ विधिपूर्वक उसके लिए ब्‍याह दीं ॥344-347॥ 

सह पूर्वधनस्‍थानमर्धराज्‍यन्‍च मावते । पुरा विहितपुण्‍यानां स्‍वयमायान्ति सम्‍पद: ॥348॥
इसके सिवाय पहलेका धन, स्‍थान तथा अपना आधा राज्‍य भी दे दिया सो ठीक ही है क्‍योंकि जिन्‍होंने पूर्वभवमें पुण्‍य किया है ऐसे मनुष्‍यों को सम्‍पदाएँ स्‍वयं प्राप्‍त हो जाती हैं ॥348॥

प्रीत: प्रीतिंकरस्‍तत्र कामभोगान्‍समीप्सितान् । स्‍वेच्‍छया वर्धमानेच्‍छश्चिरायानुबभूव स: ॥349॥
इस प्रकार जो अतिशय प्रसन्‍न है तथा जिसकी इच्‍छाएँ निरन्‍तर बढ़ रही हैं ऐसे प्रीतिंकर कुमार ने वहाँ अपनी इच्‍छानुसार चिरकाल तक मनचाहे काम भोगों का उपभोग किया ॥349॥

मुनौ सागरसेनाख्‍ये सन्‍न्‍यस्‍यान्‍येद्युरी‍युषि । लोकान्तरं तदागत्‍य चारणौ समुपस्थितौ ॥350॥
ऋजुश्‍च विपुलाख्‍यश्‍च मत्‍यन्‍तौ मतिभूषणौ । रम्‍ये मनोहरोद्याने गत्‍वा स्‍तुत्‍वा वणिग्‍वर: ॥351॥
धर्मं समन्‍वयुड्.क्‍तैतावित्‍याहर्जुमतिस्‍तयो: । धर्मोऽपि द्विविधो ज्ञेय: स गृहागृहभेदत: ॥352॥
एकादशविधस्‍तत्र धर्मो गृहनिवासिनाम् । श्रद्धा न व्रतभेदादि: शेषो दशविध: स्‍मृत: ॥353॥
क्षान्‍त्‍यादि: कर्मविध्‍वंसी तच्‍छूत्‍वा तदनन्‍तरम् । स्‍वपूर्वभवसम्‍बन्‍धं पप्रच्‍छैवन्‍च सोऽब्रवीत् ॥354॥
श्रृणु सागरसेनाख्‍यमुनिमातपयोगिनम् । पुरेऽस्मिन्‍नेव भूपालप्रमुखा वन्दितुं गता: ॥355॥
नानाविधार्चनाद्रव्‍यै: सम्‍पूज्‍य पुरमागता: । शंखतूर्यादिनिर्घातं श्रुत्‍वैकमिह जम्‍बुकम् ॥356॥
कश्चि‍ल्‍लोकान्‍तरं यात: पुरेऽद्यैतं जनो बहि: । क्षिप्‍त्‍वा यातु ततो भक्षयिष्‍यामीत्‍यागतं मुनि: ॥357॥
भव्‍योऽयं व्रतमादाय मुक्तिमाशु गमिष्‍यति । इति मत्‍वा तमासन्‍नमसावेवमभाषत ॥358॥
प्राग्‍जन्‍मकृतपापस्‍य फलेनाभू: श्रृगालक: । इदानीन्‍च कुधी: साधुसमायोगेऽपि मन्‍यसे ॥359॥
दुष्‍कर्म विरमैतस्‍माद्दुरन्‍तदुरितावहात् । गृहाण व्रतमभ्‍येहि परिणामशुभावहम् ॥360॥
तदनन्‍तर किसी एक दिन मुनिराज सागरसेन, आयु के अन्‍त में संन्‍यास धारण कर स्‍वर्ग चले गये । उसी समय वहाँ बुद्धि-रूपी आभूषणोंसे सहित ऋजुमति और विपुलमति नाम के दो चारण ऋद्धिधारी मुनिराज मनोहर नामक उद्यानमें आये । प्रीतिंकर सेठने जाकर उनकी स्‍तुति की और धर्म का स्‍वरूप पूछा । उन दोनों मुनियोंमें जो ऋजुमति नाम के मुनिराज थे वे कहने लगे कि गृहस्‍थ और मुनिके भेदसे धर्म दो प्रकार का जानना चाहिए । गृहस्‍थोंका धर्म दर्शन-प्रतिमा, व्रत प्रतिमा आदिके भेदसे ग्‍यारह प्रकार का है और कर्मों का क्षय करनेवाला मुनियोंका धर्म क्षमा आदिके भेदसे दश प्रकार का है । धर्म का स्‍वरूप सुननेके बाद प्रीतिंकरने मुनिराजसे अपने पूर्वभवोंका सम्‍बन्‍ध पूछा । इसके उत्‍तरमें मुनिराज इस प्रकार कहने लगे कि सुनो, मैं कहता हूं-किसी समय इसी नगर के बाहर सागरसेन मुनिराजने आतापन योग धारण किया था इसलिए उनकी वन्‍दनाके लिए राजा आदि बहुतसे लोग गये थे, वे नाना प्रकारकी पूजा की सामग्रीसे उनकी पूजा कर शंख तुरही आदि बाजोंके साथ नगर में आये थे । उन बाजोंका शब्‍द सुनकर एक श्रृगालने विचार किया कि ‘आज कोई नगर में मर गया है इसलिए लोग उसे बाहर छोड़कर आये हैं, मैं जाकर उसे खाऊँगा’ ऐसा विचार कर वह श्रृगाल मुनिराज के समीप आया । उसे देखकर मुनिराज समझ गये कि यह भव्‍य है और व्रत लेकर शीघ्र ही मोक्ष प्राप्‍त करेगा । ऐसा विचार कर मुनिराज उस निकटभव्‍यसे इस प्रकार कहने लगे कि पूर्व जन्‍ममें जो तूने पाप किये थे उनके फलसे अब श्रृगाल हुआ है और अब फिर दुर्बुद्धि होकर मुनियोंका समागम मिलने पर भी उसी दुष्‍कर्मका विचार कर रहा है । हे भव्‍य ! तू दु:खदायी पापको देनेवाले इस कुकर्मसे विरत हो व्रत ग्रहण कर और शुभ परिणाम धारण कर ॥350-360॥

इति तद्वचनादेष मुनिर्मन्‍मनसि स्थितम् । ज्ञातवानिति संजातसम्‍मदं स श्रृगालकम् ॥361॥
मुनिस्‍तदिंगिताभिज्ञ: पुनरेवं समब्रवीत् । त्‍वमन्‍यस्‍य न शक्‍नोषि व्रतस्‍यामिषलालस: ॥362॥
गृहाणेदं व्रतं श्रेष्‍ठं रात्रिभोजनवर्जनम् । परलोकस्‍य पाथेयमिति धर्म्‍य मुनेर्वच: ॥363॥
श्रुत्‍वा भक्‍त्‍या परीत्‍यैनं प्रणम्‍य कृतसम्‍मद: । गृहीत्‍वा तद्व्रतं मद्यमांसादीनि च सोऽत्‍यजत् ॥364॥
मुनिराज के यह वचन सुनकर श्रृगालको इस बात का बहुत हर्ष हुआ कि यह मुनिराज मेरे मन में स्थित बातको जानते हैं । श्रृगालकी चेष्‍टाको जाननेवाले मुनिराजने उस श्रृगालसे फिर कहा कि तू मांस का लोभी होनेसे अन्‍य व्रत ग्रहण करने में समर्थ नहीं है अत: रात्रिभोजन त्‍याग नाम का श्रेष्‍ठ व्रत धारण कर ले । मुनिराज के वचन क्‍या थे मानो परलोक के लिए सम्‍बल (पाथेय) ही थे । मुनिराज के धर्मपूर्ण वचन सुनकर वह श्रृगाल बहुत ही प्रसन्‍न हुआ उसने भक्तिपूर्वक उनकी प्रदक्षिणा दी, उन्‍हें नमस्‍कार किया और रात्रिभोजन त्‍यागका व्रत लेकर मद्य-मांस आदिका भी त्‍याग कर दिया ॥361-364॥

तदा प्रभृति शाल्‍यादि विशुद्धाशनमाहरन् । अतिकृच्‍छूं तप: कुर्वन् कन्चित्‍कालमजीगमत् ॥365॥
उस समय से वह श्रृगाल चावल आदिका विशुद्ध आहार लेने लगा । इस तरह कठिन तपश्‍चरण करते हुए उसने कितना ही काल व्‍यतीत किया ॥365॥

शुष्‍काहारमथान्‍येद्युर्भुक्‍त्‍वा तृष्‍णातिबाधित: । अकास्‍तमयवेलायां पय:पानाभिलाषया ॥366॥
कूपं सोपानमार्गेण प्रविश्‍यान्‍त: किमप्‍यसौ । तत्रालोकमनालोक्‍य दिनेशोऽस्‍तमुपागत: ॥367॥
इति निर्गत्‍य दृष्‍ट्वामां पुन: पातुं प्रविष्‍टवान् । गोमायुरेवं द्विस्त्रिर्वा कुर्वस्‍तत्र गमागमौ ॥368॥
दिनेशमस्‍तमानीय सोढतृष्‍णापरीषह: । विशुद्धपरिणामेन मृतिमित्‍वा दृढव्रत: ॥369॥
एवं कुबेरदतस्‍य भूत्‍वा प्रीतिंकर: सुत: । व्रतेन धनमित्रायामीदृगैश्‍वर्यमाप्‍तवान् ॥370॥
इति तद्वचनाज्‍जातसंवेगस्‍तं यतीश्‍वरम् । शंसन् व्रतस्‍य माहात्‍म्‍यमभिवन्‍द्य ययौ गृहम् ॥371॥
किसी एक दिन उस श्रृगालने सूखा आ‍हार किया जिससे प्‍याससे पीडित होकर वह सूर्यास्‍तके समय पानी पीनेकी इच्छा से सीढियोंके मार्ग-द्वारा किसी कुएँ के भीतर गया । कुएँके भीतर प्रकाश न देखकर उसने समझा कि सूर्य अस्‍त हो गया है इ‍सलिए पानी बिना पिये ही बाहर निकल आया । बाहर आनेपर प्रकाश दिखा इसलिए पानी पीनेके लिए फिरसे कुएँके भीतर गया । इस तरह वह श्रृगाल दो तीन बार कुएँके भीतर गया और बाहर आया । इतनेमें सचमुच ही सूर्य अस्‍त हो गया । निदान, उस श्रृगालने अपने व्रतमें दृढ़ रहकर तृषा-परिषह सहन किया और विशुद्ध परिणामोंसे मरकर कुबेरदत्‍त सेठकी धनमित्रा स्‍त्रीसे प्रीतिंकर नाम का पुत्र हुआ । व्रतके प्रभाव से ही उसने ऐसा ऐश्‍वर्य प्राप्‍त किया है । इस प्रकार मुनिराज के वचन सुनकर प्रीतिंकर संसार से भयभीत हो उठा, उसने व्रतके माहात्‍म्‍यकी बहुत भारी प्रशंसा की तथा मुनिराजको नमस्‍कार कर वह अपने घर लौट आया ॥366-371॥

निर्व्रत: संसृतौ दीर्घमश्‍ननन्‍ दु:खान्‍यनारतम् । अपारं खेदमायाति दुर्भिक्षे दुर्विधो यथा ॥372॥
आचार्य कहते हैं कि जिस प्रकार दुभिक्ष पड़ने पर दरिद्र मनुष्‍य बहुत ही दु:खी होता है उसी प्रकार इस संसार में व्रतरहित मनुष्‍य दीर्घकाल तक दु:ख भोगता हुआ निरन्‍तर अपार खेदको प्राप्‍त होता रहता है ॥372॥

व्रतात्‍प्रत्‍ययमायाति निर्व्रत: शंकयते जनै: । व्रती सफलवृक्षो वा निर्व्रतो वन्‍ध्‍यवृक्षवत् ॥373॥ 
व्रतके कारण इस जीव का सब विश्‍वास करते हैं और व्रतरहित मनुष्‍यसे सब लोग सदा शंकित रहते हैं । व्रती फल सहित वृक्ष के समान हैं और अव्रती फलरहित वन्‍ध्‍य वृक्ष के समान है ॥373॥

अभीष्‍टफलमाप्‍नोति व्रतवान्‍परजन्‍मनि । न व्रतादपरो बन्‍धुर्नाव्रतादपरो रिपु: ॥374॥
व्रती मनुष्‍य पर-जन्‍ममें इष्‍ट फल को प्राप्‍त होता है इसलिए कहना पड़ता है कि इस जीव का व्रत से बढ़कर कोई भाई नहीं है और अव्रतसे बढ़कर कोई शत्रु नहीं है ॥374॥

सर्वैर्वाग्‍वतिनो ग्राह्या निर्व्रतस्‍य न केनचित् । उग्राभिर्देवताभिश्‍च व्रतवान्‍नाभिभूयते ॥375॥
व्रती मनुष्‍य के वचन सभी स्‍वीकृत करते हैं परन्‍तु व्रतहीन मनुष्‍यकी बात कोई नहीं मानता । बड़े-बड़े देवता भी व्रती मनुष्‍यका तिरस्‍कार नहीं कर पाते हैं ॥375॥

जरन्‍तोऽपि नमन्‍त्‍येव व्रतवनतं वयोनवम् । वयोवद्धो व्रताद्धीनस्‍तृणवद्गण्‍यते जनै: ॥376॥
व्रती मनुष्‍य अवस्‍थाका नया हो तो भी वृद्ध जन उसे नमस्‍कार करते हैं और वृद्धजन व्रतरहित हो तो उसे लोग तृणके समान तुच्‍छ समझते हैं ॥376॥

प्रवृत्‍यादीयते पापं निवृत्‍या तस्‍य सड्.क्षय: । व्रतं निवृत्तिमेवाहुस्‍तद्गृह्णात्‍युत्‍तमो व्रतम् ॥377॥
प्रवृत्तिसे पाप का ग्रहण होता है और निवृत्तिसे उसका क्षय होता है । यथार्थमें निवृत्तिको ही व्रत कहते हैं इसलिए उत्‍तम मनुष्‍य व्रतको अवश्‍य ही ग्रहण करते हैं ॥377॥

व्रतेन जायते सम्‍पन्‍नाव्रतं सम्‍पदे भवेत् । तस्‍मात्‍सम्‍पदमाकांक्षन्नि:कांक्ष: सुव्रतो भवेत् ॥378॥
व्रतसे सम्‍पत्तिकी प्राप्ति होती है और अव्रतसे कभी संपत्ति नहीं मिलती इसलिए सम्‍पत्तिकी इच्‍छा रखनेवाले पुरूषको निष्‍काम होकर उत्‍तम व्रती होना चाहिये ॥378॥

स्‍वर्गापवर्गयोर्बीजं जन्‍तो: स्‍वल्‍पमपि व्रतम् । तत्र प्रीतिंकरो वाच्‍यो व्‍यक्‍तं दृष्‍टान्‍तकांक्षिणाम् ॥379॥
इस जीव के लिए छोटा-सा व्रत भी स्‍वर्ग और मोक्षका कारण होता है इस विषय में जो दृष्‍टान्‍त चाहते हैं उन्‍हें प्रीतिंकर का दृष्‍टान्‍त अच्‍छी तरह दिया जा सकता है ॥379॥

पूर्वोपात्‍तव्रतस्‍येष्‍टं फलमत्रानुभूयते । कचित्‍कदाचित्किन्चिर्त्कि जायते कारणाद्विना ॥380॥
जिन्‍होंने पूर्वभवमें अच्‍छी तरह व्रतका पालन किया है वे इस भवमें इच्‍छानुसार फल भोगते हैं सो ठीक ही है क्‍योंकि बिना कारण के क्‍या कभी कोई कार्य होता हैं ? ॥380॥

कारणादिच्‍छता कार्य कार्ययो: सुखदु:खयो: । धर्मपापे विपर्यस्‍ते तदा वान्‍यत्‍तदीक्ष्‍यताम् ॥381॥
जो कारणसे कार्यकी उत्‍पत्ति मानता है उसे सुख-दु:ख रूपी कार्यका कारण धर्म और पाप ही मानना चाहिये अर्थात् धर्म से सुख और पापसे दु:ख होता है ऐसा मानना चाहिये । जो इससे विपरीत मानते हैं उन्‍हें विपरीत फलकी ही प्राप्ति होती देखी जाती है ॥381॥

धर्मपापे विमुच्‍यान्‍यद्द्वितयं कारणं वदन् । को विधीर्व्‍यसनी नोचेन्निर्घृणो नास्तिकोऽथवा ॥382॥
यदि वह मूर्ख, व्‍यसनी, निर्दय, अथवा नास्तिक नहीं है तो धर्म और पापको छोड़कर सुख और दु:खका कारण कुछ दूसरा ही है ऐसा कौन कहेगा ? ॥382॥

धीमानुदीक्षते पश्‍यन् जन्‍मनोऽस्‍य हिताहिते । भाविनस्‍ते प्रपश्‍यन्‍त: स्‍युर्न धीमत्‍तमा: कथम् ॥383॥
जो केवल इसी जन्‍म के हित अहितको देखता है वह भी बुद्धिमान् कहलाता है फिर जो आगामी जन्‍म के भी हित-अहित का विचार रखते हैं वे अत्‍यन्‍त बुद्धिमान् क्‍यों नहीं कहलावें ? अर्थात् अवश्‍य ही कहलावें ॥383॥

इति मत्‍वा जिनप्रोक्‍तं व्रतमादाय शुद्धधी: । स्‍वर्णापवर्गसौख्‍याय यतेताविष्‍कृतोद्यम: ॥384॥
ऐसा मानकर शुद्ध बुद्धि के धारक पुरूषको चाहिये कि वह जिनेन्‍द्रदेव के द्वारा कहा हुआ व्रत लेकर उद्यम प्रकट करता हुआ स्‍वर्ग और मोक्ष के सुख प्राप्‍त करने के लिए प्रयत्‍न करे ॥384॥

अथ प्रियंकराख्‍याय साभिषेकं स्‍वसम्‍पदम् । वसुन्‍धरातुजे प्रीतिंकरोऽदत्‍त विरक्‍तधी: ॥385॥
एत्‍य राजगृहं सार्ध बहुभिर्भृत्‍यबान्‍धवै: । भगवत्‍पार्श्‍वमासाद्य संयमं प्राप्‍तवानयम् ॥386॥
तदनन्‍तर विरक्‍त बुद्धि को धारण करनेवाले प्रीतिंकरने अपनी स्‍त्री वसुन्‍धराके पुत्र प्रियंकरके लिए अभिषेकपूर्वक अपनी सब सम्‍पदाएँ समर्पित कर दीं और अने‍क सेवक तथा भाई-बन्‍धुओं के साथ राजगृह नगर में भगवान् महावीर स्‍वामी के पास आकर संयम धारण किया है ॥385-386॥

निश्‍चयव्‍यवहारात्‍मसारनिर्वाणसाधनम् । त्रिरूपमोक्षसन्‍मार्गभावनं तद्वलोदयात् ॥387॥
नि‍हत्‍य घातिकर्माणि प्राप्‍यानन्‍तचतुष्‍टयम् । अघातीनि च विध्‍वस्‍य पारमात्‍म्‍यं प्रयास्‍यति ॥388॥
निश्‍चय और व्‍यवहार रूप मोक्षका साधन, सम्‍यग्‍दर्शन-ज्ञान-चारित्र रूप मोक्षमार्गकी भावना ही है । सो इसके बलसे ये प्रीतिंकर मुनिराज घातिया कर्मों को नष्‍ट कर अनन्‍तचतुष्‍टय प्राप्‍त करेंगे और फिर अघातिया कर्मों को नष्‍ट कर परमात्‍मपद प्राप्‍त करेंगे ॥387-388॥

इति श्रीमद्गणाधीशनिदेशान्‍मगधेश्‍वर: । प्रीतवानभिवन्‍द्यायान्‍मन्‍वान: स्‍वकृतार्थताम् ॥389॥
इस प्रकार श्रीमान् गणधरदेवकी कही कथासे राजा श्रेणिक बहुत ही प्रसन्‍न हुआ तथा उन्‍हें नमस्‍कार कर अपने आपको कृतार्थ मानता हुआ नगर में चला गया ॥389॥

अथान्‍यदा महाराज: श्रेणिक: क्षायिकीं दृशम् । दधन्‍नत्‍वा गणाधीशं कुड्मलीकृतहस्‍तक: ॥390॥
शेषावसर्पिणीकालस्थितिं निरवशेषत: । आगाम्‍युत्‍सर्पिणीकालस्थितिमप्‍यनुयुक्‍तवान् ॥391॥
अथानन्‍तर किसी दूसरे दिन क्षायिक सम्‍यग्‍दर्शन को धारण करनेवाले राजा श्रेणिकने हाथ जोड़कर गणधरदेव को नमस्‍कार किया तथा उनसे बाकी बची हुई अपसर्पिणी काल की स्थिति और आनेवाले उत्‍सर्पिणी काल की समस्‍त स्थिति पूछी ॥390-391॥

गणी निजद्विजाभीषुप्रसरै: प्रीणयन् सभाम् । गिरा गम्‍भीरया व्‍यक्‍तमुक्‍तवानिति स क्रमात् ॥392॥
तब गणधर भगवान् अपने दाँतोंकी किरणोंके प्रसारसे सभाको संतुष्‍ट करते हुए गम्‍भीर-वाणी द्वारा इस प्रकार अनुक्रम से स्‍पष्‍ट कहने लगे ॥392॥

चतुर्थकालपर्यन्‍ते स्थिते संवत्‍सरत्रये । साष्‍टमासे सपक्षे स्‍वात्सिद्ध: सिद्धार्थनन्‍दन: ॥393॥
उन्‍होंने कहा कि जब चतुर्थ काल के अन्‍तके तीन वर्ष साढ़े आठ माह बाकी रह जावेंगे तब भगवान् महावीर स्‍वामी सिद्ध होंगे ॥393॥

दुष्‍षमाया: स्थितिर्वर्षसहस्‍त्राण्‍येकविंशति: । शतवर्षायुषस्‍तस्मिन्‍त्‍नुकृष्‍टेन मता नरा: ॥394॥
दु:षमा नामक पन्‍चम काल की स्थिति इक्‍कीस हजार सागर वर्षकी है । उस कालमें मनुष्‍य उत्‍कृष्‍ट रूप से सौ वर्षकी आयु के धारक होंगे ॥394॥

सप्‍तारत्निप्रमाणांगा रूक्षच्‍छाया विरूपका: । त्रिकालाहारनिरता: सुरतासक्‍तमानसा: ॥395॥
उनका शरीर अधिकसे अधिक सात हाथ ऊँचा होगा, उनकी कान्ति रूक्ष हो जायगी, रूप भद्दा होगा, वे तीनों समय भोजन में लीन रहेंगे और उनके मन काम-सेवन में आसक्‍त रहेंगे ॥395॥

परेऽपि दोषा: प्रायेण तेषां स्‍यु: कालदोषत: । यतोऽस्‍यां पापकर्माणो जनिष्‍यन्‍ते सहस्‍त्रश: ॥396॥
कालदोषके अनुसार उनमें प्राय: और भी अनेक दोष उत्‍पन्‍न्‍ा होंगे क्‍योंकि पाप करनेवाले हजारों मनुष्‍य ही उस समय उत्‍पन्‍न होंगे॥396॥

यथोक्‍तभूभुजाभावाज्‍जाते वर्णादिसंकरे । दुष्‍षमायां सहस्‍त्राब्‍दव्‍यतीतौ धर्माहानित: ॥397॥
पुरे पाटलिपुत्राख्‍ये शिशुपालमहीपते: । पापी तनूज: पृथिवीसुन्दर्या दुर्जनादिम: ॥398॥
चतुर्मुखाह्णय: कल्किराजो वेजितभूतल: । उत्‍पत्‍स्‍यते माघसंवत्‍सरयोगसमागमे ॥399॥
शास्‍त्रोक्‍त लक्षणवाले राजाओं का अभाव होनेसे लोग वर्णसंकर हो जावेंगे । उस दु:षमा काल के एक हजार वर्ष बीत जानेपर धर्म की हानि होनेसे पाटलिपुत्र नामक नगर में राजा शिशुपालकी रानी  पृथिवीसुन्‍दरीके चतुर्मुख नाम का एक ऐसा पापी पुत्र होगा जो कि दुर्जनोंमें प्रथम संख्‍याका होगा, पृथिवी को कम्‍पायमान करेगा और कल्कि राजा के नाम से प्रसिद्ध होगा । यह कल्कि मघा नाम के संवत्‍सरमें होगा ॥397-399॥

समानां सप्‍ततिस्‍तस्‍य परमायु: प्रकीर्तितम् । चत्‍वारिंशत्‍समा राज्‍यस्थितिश्‍चाक्रमकारिण: ॥400॥
आक्रमण करनेवाले उस  कल्किकी उत्‍कृष्‍ट आयु सत्‍तर वर्षकी होगी और उसका राज्‍यकाल चालीस वर्ष तक रहेगा ॥400॥

षण्‍णवत्‍युक्‍तपाषण्डिवर्गस्‍याज्ञाविधायिन: । निजभृत्‍यत्‍वमापाद्य महीं कृत्‍स्‍त्रां स भोक्ष्‍यति ॥401॥
पाषण्‍डी साधुओं के जो छियानवे वर्ग हैं उन सबको वह आज्ञाकारी बनाकर अपना सेवक बना लेगा और इस तरह समस्‍त पृथिवी का उपभोग करेगा ॥401॥

अथान्‍येद्यु: स्‍वमिथ्‍यात्‍वपाकाविष्‍कृतचेतसा । पाषाण्डिषु किमस्‍माकं सन्‍त्‍यत्राज्ञापराड्.मुखा: ॥402॥
कथ्‍यतामिति पापेन प्रष्‍ठव्‍यास्‍तेन मन्त्रिण: । निर्ग्रन्‍था: सन्ति देवेति ते वदिष्‍यन्ति सोऽपि तान् ॥403॥
तदनन्‍तर मिथ्‍यात्‍वके उदय से जिसका चित्‍त भर रहा है ऐसा पापी कल्कि अपने मन्त्रियों से पूछेगा कि कहो इन पाषण्‍डी साधुओंमें अब भी क्‍या कोई ऐसे हैं जो हमारी आज्ञा से पराड्.मुख रहते हों ? इसके उत्‍तरमें मन्‍त्री कहेंगे कि हे देव ! निर्ग्रन्‍थ साधु अब भी आपकी आज्ञा से बहिर्भूत हैं ॥402-403॥

आचार: कीदृशस्‍तेषामिति प्रक्ष्‍यति भूपति: । निजपाणिपुटामत्रा धनहीना गतस्‍पृहा: ॥404॥
अहिंसाव्रतरक्षार्थ त्‍यक्‍तचेलादिसंवरा: । साधनं तपसो मत्‍वा देहस्थित्‍यर्थमाह्णतिम् ॥405॥
एकद्वयुपोषितप्रान्‍ते भिक्षाकालेऽगंदर्शनात् । निर्याचनात्‍स्‍वशास्‍त्रोक्‍तां ग्रहीतुमभिलाषिण: ॥406॥
आत्‍मनो घातके त्रायके च ते समदर्शिन: । क्षुत्पिपासादिबाधाया: सहा: सत्‍यपि कारणे ॥407॥
परपाषण्डिवन्‍नान्‍यैरदत्‍तमभिलाषुका: । सर्पा वा विहितावासा ज्ञानध्‍यानपरायणा: ॥408॥
अनृसंचारदेशेषु संवसन्ति मृगै: समम् । इति वक्ष्‍यन्ति दृष्‍टं स्‍वैर्विशिष्‍टास्‍तेऽस्‍य मन्त्रिण: ॥409॥
यह सुनकर राजा फिर पूछेगा कि उनका आचार कैसा है ? इसके उत्‍तरमें मन्‍त्री लोग कहेंगे कि अपना हस्‍तपुट ही उनका बर्तन है अर्थात् वे हाथमें ही भोजन करते हैं, धनरहित होते हैं, इच्‍छारहित होते हैं, अहिंसा व्रतकी रक्षाके लिए वस्‍त्रादिका आवरण छोड़कर दिगम्‍बर रहते हैं, तपका साधन मानकर शरीर की स्थितिके लिए एक दो उपवासके बाद भिक्षाके समय केवल शरीर दिखलाकर याचनाके बिना ही अपने शास्‍त्रोंमें कही हुई विधिके अनुसार आ‍हार ग्रहण करने की इच्‍छा करते हैं, वे लोग अपना घात करनेवाले अथवा रक्षा करनेवाले पर समान दृष्टि रखते हैं, क्षुधा तृषा आदिकी बाधाको सहन करते हैं, कारण रहते हुए भी वे अन्‍य साधुओं के समान दूसरेके द्वारा नहीं दी हुई वस्‍तुकी कभी अभिलाषा नहीं रखते हैं, वे सर्प के समान कभी अपने रहनेका स्‍थान बनाकर नहीं रखते हैं, ज्ञान-ध्‍यानमें तत्‍पर रहते हैं और जहाँ मनुष्‍योंका संचार नहीं ऐसे स्‍थानोंमें हरिणोंके साथ रहते हैं । इस प्रकार उस राजा के विशिष्‍ट मन्‍त्री अपने द्वारा देखा हुआ हाल कहेंगे ॥404-409॥

श्रुत्‍वा तत्‍सहितुं नाहं शंकोम्‍यक्रमवर्तनम् । तेषां पाणिपुटे प्राच्‍य: पिण्‍ड: शुल्‍को विधीयताम् ॥410॥
यह सुनकर राजा कहेगा कि मैं इनकी अक्रम प्रवृत्तिको सहन करने के लिए समर्थ नहीं हूं, इसलिए इनके हाथमें जो पहला भोजनका ग्रास दिया जाय वही कर रूपमें इनसे वसूल किया जावे ॥410॥

इति राजोपदेशेन याचिष्‍यन्‍ते नियोगिन: । अग्रपिण्‍डमभुंजाना: स्‍थास्‍यन्ति मुनयोऽपि ते ॥411॥
तद्दृष्‍ट्वा दर्पिणो नग्‍ना नाज्ञां राज्ञ: प्रतीप्‍यव:  । किं जातमिति ते गत्‍वा ज्ञापयिष्‍यन्ति तं नृपम् ॥412॥
इस तरह राजा के कहनेसे अधिकारी लोग मुनियों से प्रथम ग्रास माँगेंगे और मुनि भोजन किये बिना ही चुप चाप खड़े रहेंगे । यह देख अहंकार से भरे हुए कर्मचारी राजा से जाकर कहेंगे कि मालूम नहीं क्‍या हो गया है ? दिगम्‍बर साधु राजाकी आज्ञा माननेको तैयार नहीं हैं ॥411-412॥

सोपि पाप: स्‍वयं क्रोधादरूणीभूतवीक्षण: । उद्यमी पिण्‍डमाहर्तु प्रस्‍फुरद्दशनच्‍छद: ॥413॥
कर्मचारियोंकी बात सुनकर क्रोधसे राजा के नेत्र लाल हो जावेंगे और ओंठ फड़कने लगेगा । तदनन्‍तर वह स्‍वयं ही ग्रास छीननेका उद्यम करेगा ॥413॥

सोढुं तदक्षम: कश्चिदसुर: शुद्धदृक्‍तदा । हनिष्‍यति तमन्‍यायं शक्‍त: सन् सहते न हि ॥414॥
उस समय शुद्ध सम्‍यग्‍दर्शनका धारक कोई असुर यह सहन नहीं कर सकेगा इसलिए राजा को मार देगा सो ठीक ही है क्‍योंकि शक्तिशाली पुरूष अन्‍यायको सहन नहीं करता है ॥414॥

सोऽपि रत्‍नप्रभां गत्‍वा सागरोपमजीवित: । चिरं चतुर्मुखो दु:खं लोभादनुभविष्‍यति ॥415॥
यह चतुर्मुख राजा मरकर रत्‍नप्रभा नामक पहली पृथिवीमें जावेगा, वहाँ एक सागर प्रमाण उसकी आयु होगी और लोभ-कषायके कारण चिरकाल तक दु:ख भोगेगा ॥415॥

धर्मनिर्मूलविध्‍वंसं सहन्‍ते न प्रभावुका: । नास्ति सावद्यलेशेन विना धर्मप्रभावना ॥416॥
प्रभावशाली मनुष्‍य धर्म का निर्मूल नाश कभी नहीं सहन कर सकते और कुछ सावद्य (हिंसापूर्ण) कार्यके बिना धर्म-प्रभावना हो नहीं सकती इसलिए सम्‍यग्‍दृष्टि असुर अन्‍यायी चतुर्मुख राजा को मारकर धर्म की प्रभावना करेगा ॥416॥

धर्मो माता पिता धर्मो धर्मस्‍त्राताभिवर्धक: । धर्ता भवभृतां धर्मो निर्मले निश्‍चले पदे ॥417॥
इस संसार में धर्म ही प्राणियोंकी माता है, धर्म ही पिता है, धर्म ही रक्षक है, धर्म ही बढ़ाने 
वाला है, और धर्म ही उन्‍हें निर्मल तथा निश्‍चल मोक्ष पदमें धारण करनेवाला है ॥417॥
	
धर्मध्‍वसे सतां ध्‍वंसस्‍तस्‍माद्धर्मद्रुहोऽधमान् । निवारयन्ति ये सन्‍तो रक्षितं तै: सतां जगत् ॥418॥
धर्म का नाश होनेसे सज्‍जनोंका नाश होता है इसलिए जो सज्‍जन पुरूष हैं वे धर्म का द्रोह करनेवाले नीच पुरूषोंका निवारण करते ही हैं और ऐसे ही सत्‍पुरूषोंसे सज्‍जन-जगत् की रक्षा होती है ॥418॥

निमित्‍तैरष्‍टधाप्रोक्‍तैस्‍तपोभिर्जनरंजनै: । धर्मोपदेशनैरन्‍यवादिदर्पातिशातनै: ॥419॥
नृपचेतोहरै: श्रव्‍यै: काव्‍यै: शब्‍दार्थसुन्‍दरै: । सद्भि: शौर्येण वा कार्य शासनस्‍य प्रकाशनम् ॥420॥
आठ प्रकार के निमित्‍तज्ञान, तपश्‍चरण करना, मनुष्‍यों के मनको प्रसन्‍न करनेवाले धर्मोपदेश देना, अन्‍यवादियोंके अभिमानको चूर करना, राजाओं के चित्‍तको हरण करनेवाले मनोहर तथा शब्‍द और अर्थसे सुन्‍दर काव्‍य बनाना, तथा शूरवीरता दिखाना इन सब कार्योंके द्वारा सज्‍जन पुरूषोंको जिन-शासनकी प्रभावना करनी चाहिये ॥419-420॥

चिन्‍तामणिसमा: केचित्‍प्रार्थितार्थप्रदायिन: । दुर्लभा धीमतां पूज्‍या धन्‍या धर्मप्रकाशका: ॥421॥
चिन्‍तामणि रत्‍नके समान अभिलषित पदार्थों को देकर धर्म की प्रभावना करनेवाले, बुद्धिमानोंके द्वारा पूज्‍य धन्‍य पुरूष इस संसार में दुर्लभ हैं ॥421॥

रूचि: प्रवर्तते यस्‍य जैनशासनभासने । हस्‍ते तस्‍य स्थिता मुक्तिरिति सूत्रे निगद्यते ॥422॥
जैन-शासनकी प्रभावना करने में जिसकी रूचि प्रवर्तमान है मानो मुक्ति उसके हाथमें ही स्थित है ऐसा जिनागममें कहा जाता है ॥422॥

स शाब्‍द: स हि तर्कज्ञ: स सैद्धान्‍त: स सत्‍तपा: । य: शासनसमुद्भासी न चेत्किं तैरनर्थकै: ॥423॥
जो जिन-शासनकी प्रभावना करनेवाला है वही वैयाकारण है, वही नैयायिक है, वही सिद्धान्‍तका ज्ञाता है और वही उत्‍तम तपस्‍वी है । यदि वह जिन-शासनकी प्रभावना नहीं करता है तो इन व्‍यर्थकी उपाधियों से क्‍या लाभ है ? ॥423॥

भास्‍वतेव जगद्येन भासते जैनशासनम् । तस्‍य पादाम्‍बुजद्वन्‍द्वं ध्रियते मूर्ध्नि धार्मिकै: ॥424॥
जिस प्रकार सूर्य के द्वारा जगत् प्रकाशमान हो उठता है उसी प्रकार जिसके द्वारा जैन शासन प्रकाशमान हो उठता है उसके दोनों चरणकमलों को धर्मात्‍मा अपने मस्‍तक पर धारण करते हैं ॥424॥

उदन्‍वानिव रत्‍नस्‍य मलयश्‍चन्‍दनस्‍य वा । धर्मस्‍य प्रभव: श्रीमान् पुमान् शासनभासन: ॥425॥
जिस प्रकार समुद्र रत्‍नों की उत्‍पत्तिका कारण है और मलयगिरि चन्‍दनकी उत्‍पत्तिका स्‍थान है उसी प्रकार जिन-शासनकी प्रभावना करनेवाला श्रीमान् पुरूष धर्म की उत्‍पत्तिका कारण है ॥425॥

कण्‍टकानिव राज्‍यस्‍य नेता धर्मस्‍य कण्‍टकान् । सदोद्धरतिसोद्योगो य: स लक्ष्‍मीधरो भवेत् ॥426॥
जिस प्रकार राजा राज्‍यके कंटकोंको उखाड़ फेंकता है उसी प्रकार जो सदा धर्मके कंटकोंको उखाड़ फेंकता है और सदा ऐसा ही उद्योग करता है वह लक्ष्‍मी का धारक होता है ॥426॥

प्रमदप्रसवाकीर्णे मनोरंगे महानट: । नटताज्‍जैनसद्धर्मभासनाभिनयो मम ॥427॥
आचार्य गुणभद्र कहते हैं कि हर्ष-रूपी फूलोंसे व्‍याप्‍त मेरे मन-रूपी रंगभूमिमें जिनेन्‍द्र प्रणीत समीचीन धर्म की प्रभावनाका अभिनय रूपी महानट सदा नृत्‍य करता रहे ॥427॥

तनूज: कल्किराजस्‍य बुद्धिमानजितंजय: । पत्‍न्‍या वालनया सार्ध यात्‍येनं शरणं सुरम् ॥428॥
सम्‍यग्‍दर्शनरत्‍नंच महार्घ स्‍वीकरिष्‍यति । जिनेन्‍द्रधर्ममाहात्‍म्‍यं दृष्‍ट्वा सुरविनिर्मितम् ॥429॥
तदा प्रभृति दुर्दर्पस्‍त्‍याज्‍य: पाषण्डिपापिभि: । कंचित्‍कालं जिनेन्‍द्रोक्‍तधर्मो वर्तिष्‍यतेतराम् ॥430॥
तदनन्‍तर उस कल्किका अजितंजय नाम का बुद्धिमान् पुत्र, अपनी बालना नाम की पत्‍नीके साथ उस देवकी शरण लेगा तथा महामूल्‍य सम्‍यग्‍दर्शन रूपीरत्‍न स्‍वीकृत करेगा । देव के द्वारा किया हुआ जिनधर्म का माहात्‍म्‍य देखकर पापी पाखण्‍डी लोग उस समय से मिथ्‍या अभिमान छोड़ देंगे और जिनेन्‍द्रदेव के द्वारा कहा हुआ धर्म कुछ काल तक अच्‍छी तरह फिरसे प्रवर्तमान होगा ॥428-430॥

एवं प्रतिसहस्‍त्राब्‍दं तत्र विंशतिकल्किषु । गतेषु तेषु पापिष्‍ठ: पश्चिमो जलमन्‍थन: ॥431॥
राज्ञां स भविता नाम्‍ना तदा मुनिंषु पश्चिम: । चन्‍दाचार्यस्‍य शिष्‍य: स्‍यान्‍मुनिर्वीरांगजाह्णय: ॥432॥
सर्वश्रीरार्यिकावर्गे पश्चिम: श्रावकोत्‍तम: । अग्निल: फल्‍गुसेनाख्‍या श्राविका चापि सद्व्रता ॥433॥
इस प्रकार दुष्‍षमा नामक पन्‍चम कालमें एक एक हजार वर्ष के बाद जब क्रमश: बीस कल्कि हो चुकेंगे तब अत्‍यन्‍त पापी जलमन्‍थन नाम का पिछला कल्कि होगा । वह राजाओं में अन्तिम राजा होगा अर्थात् उसके बाद कोई राजा नहीं होगा । उस समय चन्‍द्राचार्य के शिष्‍य वीरांगज नाम के मुनि सबसे पिछले मुनि होंगे, सर्वश्री सबसे पिछली आर्यिका होंगी, अग्निल सबसे पिछला श्रावक होगा और उत्‍तम व्रत धारण करनेवाली फल्‍गुसेना नाम की सबसे पिछली श्राविका होगी ॥431-433॥

एते सर्वेऽपि साकेतवास्‍तव्‍या दुष्‍षमान्‍त्‍यजा: । सत्‍सु पंचमकालस्‍य त्रिषु वर्षेष्‍वथाष्‍टसु ॥434॥
मासेष्‍वह:सु मासार्धमितेषु च सुभावना: । कार्तिकस्‍यादिपक्षान्‍ते पूर्वाह्णे स्‍वातिसंगमे ॥435॥
वीरांगजोऽग्निल: सर्वश्रीस्‍त्‍यक्‍त्‍वा श्राविकापि सा । देहमायुश्‍च सद्धर्माद् गमिष्‍यन्‍त्‍यादिमां दिवम् ॥436॥
मध्‍याह्ने भूभुजो ध्‍वंस: सायाह्ने पाकभोजनम् । षट्कर्मकुलदेशार्थहेतुधर्माश्‍च मूलत: ॥437॥
सार्ध स्‍वहेतुसम्‍प्राप्‍तौ प्राप्‍स्‍यन्ति विलयं ध्रुवम् । ततोऽतिदुष्‍षमादौ स्‍युर्विशत्‍यब्‍दपरायुष: ॥438॥
नरोऽर्धाभ्‍यधिकारत्नित्रयमानशरीरका: । सतताहारित: पापा गतिद्वयसमागता: ॥439॥
पुनस्‍तदेव यास्‍यन्ति तिर्यड्.नारकनामकम् । कार्पासवसनाभावाद् गतेष्‍वब्‍देषु केषुचित् ॥440॥
पर्णादिवसना: कालस्‍यान्‍ते नग्‍ना यथेप्सितम् । चरिष्‍यन्ति फलादीनि दीना: शाखामृगोपमा: ॥441॥ 
वे सब अयोध्‍याके रहनेवाले होंगे, दु:षमा काल के अन्तिम धर्मात्‍मा होंगे और पन्‍चम काल के जब साढ़ेआठ माह बाकी रह जावेंगे तब कार्तिक मास के कृष्‍णपक्षके अन्तिम दिन प्रात:काल के समय स्‍वातिनक्षत्र का उदय रहते हुए वीरांगज मुनि, अग्निल श्रावक, सर्वश्री आर्यिका और फल्‍गुसेना श्राविका ये चारों ही जीव, शरीर तथा आयु छोड़कर सद्धर्मके प्रभाव से प्रथम स्‍वर्ग में जावेंगे । मध्‍याह्नके समय राजाका नाश होगा, और सायंकाल के समय अग्निका नाश होगा । उसी समय षट्कर्म, कुल, देश और अर्थके कारणभूत धर्म का समूल नाश हो जावेगा । ये सब अपने-अपने कारण मिलने पर एक साथ विनाशको प्राप्‍त होंगे । तदनन्‍तर अतिदु:षमा काल आवेगा । उसके प्रारम्‍भमें मनुष्‍य बीस वर्षकी आयुवाले, साढ़ेतीन हाथ ऊँचे शरीर के धारक, निरन्‍तर आहार करनेवाले पापी, नरक अथवा तिर्यन्‍च इन दो गतियों से आनेवाले और इन्‍हीं दोनों गतियोंमें जानेवाले होंगे । कपास और वस्‍त्रोंके अभावसे कुछ वर्षों तक तो वे पत्‍ते आदिके वस्‍त्र पहिनेंगे परन्‍तु छठवें काल के अन्‍त समयमें वे सब नग्‍न रहने लगेंगे और बन्‍दरोंके समान दीन होकर फलादिका भक्षण करने लगेंगे ॥434-441॥

एकविंशतिरब्‍दानां सहस्‍त्राण्‍यल्‍पवृष्‍टय: । जलदा: कालदोषेण कालो हि दुरतिक्रम: ॥442॥
कालदोषके कारण मेघोंने इक्‍कीस हजार वर्ष तक थोड़ी थोड़ी वर्षा की सो ठीक ही है क्‍योंकि काल का कोई उल्‍लंघन नहीं कर सकता ॥442॥

क्रमाद्धीबलकायायुरादिहासो भविष्‍यति । प्रान्‍ते षोडशवर्षायुर्जीविनो हस्‍तदेहका: ॥443॥
मनुष्‍यों की बुद्धि बल काय और आयु आदिका अनुक्रम से ह्लास होता जावेगा । इस काल के अन्तिम समयमें मनुष्‍यों की आयु सोलह वर्षकी और शरीर की ऊँचाई एक हाथकी रह जावेगी ॥443॥

अस्थिराद्यशुभान्‍येव प्रफलिष्‍यन्ति नामसु । कृष्‍णा रूक्षतनुच्‍छाया दुर्भगा दुस्‍वरा: खला: ॥444॥
दुरीक्ष्‍या विकटाकारा दुर्बला विरलद्विजा: । निमग्‍नवक्षोगण्‍डाक्षिदेशाश्चिपुटनासिका: ॥445॥
त्‍यक्‍तसर्वसदाचारा: क्षुत्पिपासादिबाधिता: । सरोगा निष्‍प्रतीकारा दु:खास्‍वादैकवेदिन: ॥446॥
उस समय नामकर्मकी प्रकृतियोंमेंसे अस्थिर आदि अशुभ प्रकृतियाँ ही फल देंगी । उस समयके मनुष्‍य काले रंगके होंगे, उनके शरीर की कान्ति रूखी होगी, वे दुर्भग, दु:स्‍वर, खल, दु:खसे देखनेके योग्‍य, विकट आकार वाले, दुर्बल तथा विरल दाँतोंवाले होंगे । उनके वक्ष:स्‍थल, गाल और नेत्रोंके स्‍थान, भीतरको धँसे होंगे, उनकी नाक चपटी होगी, वे सब प्रकार का सदाचार छोड़ देंगे, भूख प्‍यास आदिसे पीडित रहेंगे, निरन्‍तर रोगी होंगे, रोगका कुछ प्रतिकार भी नहीं कर सकेंगे और केवल दु:खके स्‍वादका ही अनुभव करनेवाले होंगे ॥444-446॥

एवं गच्‍छति कालेऽस्मिन्‍नेतस्‍य परमावधौ । निश्‍शेषशोषमेताम्‍बु शरीरमिव संक्षयम् ॥447॥
इस प्रकार समय बीतने पर जब अतिदु:षमा काल का अन्तिम समय आवेगा तब समस्‍त पानी सूख जावेगा, और शरीर के समान ही नष्‍ट हो जावेगा ॥447॥

अतिरौक्ष्‍या धरा तत्र भाविनी स्‍फुटिता स्‍फुटम् । विनाशचिन्‍तयेवांघ्रिपाश्‍च प्रम्‍लानयष्‍टय: ॥448॥
पृथिवी अत्‍यन्‍त रूखी-रूखी होकर जगह-जगह फट जावेगी, इन सब चीजोंके नाश हो जानेकी चिन्‍तासे ही मानो सब वृक्ष सूखकर मलिनकाय हो जावेंगे ॥448॥

प्रलय: प्राणिनामेवं प्रायेणोपजनिष्‍यते । सुरसिन्‍धोश्‍च सिन्‍धोश्‍च खेचराद्रेश्‍च वेदिका: ॥449॥
श्रित्‍वा नदीसमुद्भूतमीनमण्‍डूककच्‍छपान् । कृत्‍वा कर्कटकादींश्‍च निजाहारान्‍मनुष्‍यका: ॥450॥
प्राय: इस तरह समस्‍त प्राणियोंका प्रलय हो जावेगा । गंगा सिन्‍धु नदी और विजयार्थ पर्वत की वेदिकापर कुछ थोड़ेसे मनुष्‍य विश्राम लेंगे और वहाँ नदी के मुख में उत्‍पन्‍न हुए मछली, मेंढक, कछुए और केंकड़ा आदिको खाकर जीवित रहेंगे । उनमेंसे वहत्‍तर कुलोंमें उत्‍पन्‍न हुए कुछ दुराचारी दीन-हीन जीव छोटे-छोटे बिलोंमें घुसकर ठहर जावेंगे ॥449-450॥

विष्‍ट्वा क्षुद्रबिलादीनि द्वासप्‍ततिकुलोद्भवा: । हीना दीना दुराचारास्‍तदा स्‍थास्‍यन्ति केचन ॥451॥
सरसं विरसं तीक्ष्‍णं रूक्षमुष्‍णं विषं विषम् । क्षारं मेघा: क्षरिष्‍यन्ति सप्‍त सप्‍तदिनान्‍यलम् ॥452॥
ततो धरण्‍या वैषम्‍यविगमे सति सर्वत: । भवेच्चित्रा समा भूमि: समाप्‍तात्रावसर्पिणी ॥453॥
तदनन्‍तर मेघ सात-सात दिन तक क्रम से सरस, विरस, तीक्ष्‍ण, रूक्ष, उष्‍ण, विष-रूप और खारे पानीकी वर्षा करेंगे । इसके बाद पृथिवी की विषमता ( ऊँच – नीचपना ) नष्‍ट हो जायगी, सब ओर भूमि चित्रा पृथिवीके समान हो जावेगी और यहीं पर अपसर्पिणी काल की सीमा समाप्‍त हो जायगी ॥451-453॥

इतोऽतिदुष्‍षमोत्‍सर्पिण्‍या: पूर्वोक्‍तप्रमाणभाक् । वर्तिष्‍यति प्रजावृद्धयै तत: क्षीरपयोधरा: ॥454॥
तावद्दिननिबन्‍धेन निर्विराममहर्दिवम् । पय: पयांसि दास्‍यन्ति धात्री त्‍यक्ष्‍यति रूक्षताम् ॥455॥
तन्निबन्‍धनवर्णादिगुणं चावाप्‍स्‍यति क्रमात् । तथैवामृतमेघाश्‍च तावद्दिवसगोचरा: ॥456॥
वृष्टिमापातयिष्‍यतिं निष्‍पत्‍स्‍यन्‍तेऽत्र पूर्ववत् । ओषध्‍यस्‍तरवो गुल्‍मतृणादीन्‍यप्‍यनन्‍तरम् ॥457॥
इसके आगे उत्‍सर्पिणी काल का अतिदु:षमा काल चलेगा, वह भी इक्‍कीस हजार वर्ष का होगा । इसमें प्रजाकी वृद्धि होगी । पहले ही क्षीर जातिके मेघ सात-सात दिन बिना विश्राम लिये जल और दूधकी वर्षा करेंगे जिससे पृथिवी रूक्षता छोड़ देगी और उसी से पृथिवी अनुक्रम से वर्णादि गुणोंको प्राप्‍त होगी । इसके बाद अमृत जातिके मेघ सात दिन तक अमृतकी वर्षा करेंगे जिससे औषधियाँ, वृक्ष, पौधे और घास पहलेके समान निरन्‍तर होंगे ॥454-457॥

ततो रसाधिकाम्‍भोदवर्षणात्‍षडूसोद्भव: । यस्‍यामादौ बिलादिभ्‍यो निर्गत्‍य मनुजास्‍तदा ॥458॥
तेषां रसोपयोगेन जीविष्‍यन्‍त्‍याप्‍तसम्‍मदा: । वृद्धिर्गलति कालेऽस्मिन् क्रमात्‍प्राग्‍हासमात्‍मनाम् ॥459॥
तदनन्‍तर रसाधिक जातिके मेघ रसकी वर्षा करेंगे जिससे छह रसोंकी उत्‍पत्ति होगी । जो मनुष्‍य पहले बिलोंमें घुस गये थे वे अब उनसे बाहर निकलेंगे और उन रसोंका उपयोग कर हर्ष से जीवित रहेंगे । ज्‍यों–ज्‍यों कालमें वृद्धि होती जावेगी त्‍यों-त्‍यों प्राणियोंके शरीर आदिका ह्लास दूर होता जावेगा – उनमें वृद्धि होने लगेगी ॥458-459॥

तन्‍वादीनां पुनर्दुष्‍षमासमाया: प्रवेशने । आयुर्विशतिवर्षाणि नराणां परमं मतम् ॥460॥
सार्धारत्नित्रयोत्‍सेधदेहानां वृद्धिमीयुषाम् । प्राक्‍प्रणीतप्रमाणेऽस्मिन् । काले विमलबुद्धय: ॥461॥
षोडशाविर्भविष्‍यन्ति क्रमेण कुलधारिण: । प्रथमस्‍य मनागूना तनुश्‍चतुररत्निषु ॥462॥
अन्‍त्‍यस्‍यापि तनु: सप्‍तारत्निभि: सम्मिता भवेत् । आदिम: कनकस्‍तेषु द्वितीय: कनकप्रभ: ॥463॥
तत: कनकराजाख्‍यश्‍चतुर्थ: कनकध्‍वज: । कनक: पुंगवान्‍तोऽस्‍मान्‍नलिनो नलिनप्रभ: ॥464॥
ततो नलिनराजाख्‍यो नवमो नलिनध्‍वज: । पुंगवान्‍तश्‍च नलिन: पद्म: पद्मप्रभाह्नय: ॥465॥
पद्मराजस्‍तत: पद्मध्‍वज: पद्मादिपुंगव: । महापद्मश्‍च विज्ञेया: प्रज्ञापौरूषशालिन: ॥466॥
तदनन्‍तर दु:षमा नामक काल का प्रवेश होगा उस समय मनुष्‍यों की उत्‍कृष्‍ट आयु बीस वर्षकी और शरीर की ऊँचाई साढ़ेतीन हाथकी होगी । इस काल का प्रमाण भी इक्‍कीस हजार वर्ष का ही होगा । इसमें अनुक्रम से निर्मल बुद्धि के धारक सोलह कुलकर उत्‍पन्‍न होंगे । उनमेंसे प्रथम कुलकर का शरीर चार हाथमें कुछ कम होगा और अन्तिम कुलकर का शरीर सात हाथ प्रमाण होगा । कुलकरोंमें सबसे पहला कुलकर कनक नाम का होगा, दूसरा कनकप्रभ, तीसरा कनकराज, चौथा कनकध्‍वज, पाँचवाँ कनकपुंगव,छठा नलिन, सातवाँ नलिनप्रभ, आठवाँ नलिनराज, नौवाँ नलिनध्‍वज, दशवाँ नलिनपुंगव, ग्‍यारहवाँ पद्म, बारहवाँ पद्मप्रभ, तेरहवाँ पद्मराज, चौदहवाँ पद्मध्‍वज, पन्‍द्रहवाँ पद्मपुंगव और सोलहवाँ महापद्म नाम का कुलकर होगा । ये सभी बुद्धि और बलसे सुशोभित होंगे ॥460-466॥

एतेषां क्रमश: काले शुभभावेन वर्धनम् । महीसलिलकालानां धान्‍या‍दीनांच संगतम् ॥467॥
इनके समय में क्रम से शुभ भावोंकी वृद्धि होनेसे भूमि, जल तथा धान्‍य आदिकी वृद्धि होगी ॥467॥

मनुष्‍याणामनाचारत्‍यागो योग्‍यान्‍नभोजनम् । काले परिमिते मैत्री लज्‍जा सत्‍यं दया दम: ॥468॥
सन्‍तुष्टिर्विनयक्षान्‍ती रागद्वेषाद्यतीव्रता । इत्‍यादि साधुवृत्‍तंच वह्निपाकेन भोजनम् ॥469॥
मनुष्‍य अनाचारका त्‍याग करेंगे, परिमित समयपर योग्‍य भोजन करेंगे । मैत्री, लज्‍जा, सत्‍य, दया, दमन, संतोष, विनय, क्षमा, राग-द्वेष आदिकी मन्‍दता आदि सज्‍जनोचित चारित्र प्रकट होंगे और लोग अग्निमें पकाकर भोजन करेंगे ॥468-469॥

द्वितीयकाले वर्तेत तृतीयस्‍य प्रवर्तने । सप्‍तारत्निप्रमाणांगा: खद्वयेकाब्‍दायुषो नरा: ॥470॥
यह सब कार्य दूसरे कालमें होंगे । इसके बाद तीसरा काल लगेगा । उसमें लोगोंका शरीर सात हाथ ऊँचा होगा और आयु एक सौ बीस वर्षकी होगी ॥470॥

ततस्‍तीर्थकरोत्‍पत्तिस्‍तेषां नामाभिधीयते । आदिम: श्रेणिकस्‍तस्‍मात्‍सुपार्श्‍वोदंकसंज्ञक: ॥471॥
प्रोष्ठिलाख्‍य: कटप्रूश्‍च क्षत्रिय: श्रेष्ठिसंज्ञक: । सप्‍तम: शंखनामा च नन्‍दनोऽय सुनन्‍दवाक् ॥472॥
शशांक: सेवक: प्रेमकश्‍चातोरणसंज्ञक: । रैवतो वासुदेवाख्‍यो बलदेवस्‍तत: पर: ॥473॥
भगलिर्वागलिर्द्वैपायन: कनकसंज्ञक: । पादान्‍तो नारदश्‍चारूपाद: सत्‍यकिपुत्रक: ॥474॥
त्रयोर्विशतिरित्‍येते सप्‍तारत्निप्रमादिका: । तत्रैवान्‍येऽपि तीर्थेशाश्‍चतुर्विशतिसम्मिता: ॥475॥
तदनन्‍तर इसी कालमें तीर्थंकरोंकी उत्‍पत्ति होगी । जो जीव तीर्थकर होंगे उनके नाम इस प्रकार हैं – श्रेणिक 1, सुपार्श्‍व 2, उदंक 3, प्रोष्ठिल 4, कटप्रू 5, क्षत्रिय 6, श्रेष्‍ठी 7, शंख 8, नन्‍दन 9, सुनन्‍द 10, शशांक 11, सेवक 12, प्रेमक 13, अतोरण 14, रैवत 15, वासुदेव 16, भगलि 17, वागलि 18, द्वैपायन 19, कनकपाद 20, नारद 21, चारूपाद 22, और सत्‍यकिपुत्र 23, ये तेईस जीव आगे तीर्थकर होंगे । सात हाथको आदि लेकर इनके शरीर की ऊँचाई होगी । इस प्रकार तेईस ये तथा एक अन्‍य मिलाकर चौबीस तीर्थंकर होंगे ॥471–475॥

तत्राद्य: षोडशप्रान्‍तशताब्‍दायु:प्रमाणक: । सप्‍तारत्नितनूत्‍सेघश्‍चरमस्‍तीर्थनायक: ॥476॥
पूर्वकोडिमिताब्‍दायुश्‍चापपंचशतोच्छिूति: । तेषामाद्यो महापद्म: सुरदेव: सुपार्श्‍ववाक् ॥477॥
स्‍वयंप्रभश्‍च सर्वात्‍मभूताख्‍यो देवपुत्रवाक् । कुलपुत्रस्‍तथोदंक: प्रोष्ठिलो जयकीर्तिवाक् ॥478॥
मुनिसुव्रतनामारसंज्ञोऽपापाभिधानक: । निष्‍कषाय: सविपुलो निर्मलश्चित्रगुप्‍तक: ॥479॥
समाधिगुप्‍तसंज्ञश्‍च स्‍वयम्‍भूरिति नामभाक् । अनिवर्ती च विजयो विमलो देवपालवाक् ॥480॥
अनन्‍तवीर्यो विश्‍वेन्‍द्रवन्दिताडि्.घ्रसरोरूह: । कालेऽस्मिन्‍नेव चक्रेशा भाविनो द्वादशोच्छिूय: ॥481॥
उनमेंसे पहले तीर्थंकर सोलहवें कुलकर होंगे । सौ वर्ष उनकी आयु होगी और सात अरत्रि ऊँचा शरीर होगा । अन्तिम तीर्थंकर की आयु एक करोड़ वर्ष पूर्व की होगी और शरीर पाँचसौ धनुष ऊँचा होगा । उन तीर्थंकरोंमें पहले तीर्थंकर महापद्म होंगे । उनके बाद निम्‍नलिखित 23 तीर्थंकर और होंगे – सुरदेव 1, सुपार्श्‍व 2, स्‍वयंप्रभ 3, सर्वात्‍मभूत 4, देवपुत्र 5, कुलपुत्र 6, उदंक 7, प्रोष्ठिल 8, जयकीर्ति 9, मुनिसुव्रत 10, अरनाथ 11, अपाप 12, निष्‍कषाय 13, विपुल 14, निर्मल 15, चित्रगुप्‍त 16, समाधिगुप्‍त 17, स्‍वयंभू 18, अनिवर्ती 19, विजय 20, विमल 21, देवपाल 22, और अनन्‍तवीर्य 23 । इन समस्‍त तीर्थंकरोंके चरण-कमलोंकी समस्‍त इन्‍द्र लोग सदा पूजा करेंगे । इसी तीसरे कालमें उत्‍कृष्‍ट लक्ष्‍मी के धारक 12 बारह चक्रवर्ती भी होंगे ॥476-481॥

भरतो दीर्घदन्‍तश्‍च मुक्‍तदन्‍तस्‍तृतीयक: । गूढदन्‍तश्‍चतुर्थस्‍तु श्रीषेण: पंचमो मत: ॥482॥
षष्‍ठ: श्रीभूतिशब्‍दाख्‍य: श्रीकान्‍त: सप्‍तम: स्‍मृत: । पद्मोऽष्‍टमो महापद्मो विचित्रादिश्‍च वाहन: ॥483॥
दशमोऽस्‍मात्‍पर: ख्‍यातश्‍चक्री विमलवाहन: । अरिष्‍टसेन: सर्वान्‍त्‍य: सम्‍पन्‍न: सर्वसम्‍पदा ॥484॥
उनके नाम इस प्रकार होंगे – पहला भरत, दूसरा दीर्घदन्‍त, तीसरा मुक्‍तदन्‍त, चौथा गूढ़दन्‍त, पाँचवाँ श्रीषेण, छठवाँ श्रीभूति, सातवाँ श्रीकान्‍त, आठवाँ पद्म, नौवाँ महापद्म, दशवाँ विचित्र-वाहन, ग्‍यारहवाँ विमलवाहन और बारहवाँ सब सम्‍पदाओंसे सम्‍पन्‍न अरिष्‍टसेन ॥482-484॥

सीरिणोऽपि नवैवात्र तत्राद्यश्‍चन्‍द्रनामक: । महाचन्‍द्रो द्वितीय: स्‍यात्‍ततश्‍चक्रधरो भवेत् ॥485॥
हरिचन्‍द्राभिध: सिं‍हचन्‍द्रश्‍चन्‍द्रो वरादिक: । पूर्णचन्‍द्र: सुचन्‍द्रश्‍च श्रीचन्‍द्र: केशवार्चित: ॥486॥
नौ बलभद्र भी इसी कालमें होंगे । उनके नाम क्रमानुसार इस प्रकार हैं 1 चन्‍द्र, 2 महाचन्‍द्र, 3 चक्रधर, 4 हरिचन्‍द्र, 5 सिंहचन्‍द्र, 6 वरचन्‍द्र, 7 पूर्णचन्‍द्र, 8 सुचन्‍द्र और नौवाँ नारायणके द्वारा पूजित श्रीचन्‍द्र ॥485-486॥

केशवाश्‍च नवैवात्र तेष्‍वाद्यो नन्दिनामक: । नन्दिमित्रो द्वितीय: स्‍यान्‍नन्दिषेणस्‍तत: पर: ॥487॥
नन्दिभूतिश्‍चतुर्थस्‍तु प्रतीत: पंचमो बल: । षष्‍ठो महाबलस्‍तेषु सप्‍तमोऽतिबलाह्नय: ॥488॥
अष्‍टमोऽभूत् त्रिपृष्‍ठाख्‍यो द्विपृष्‍ठो नवमो विभु: । तद्वैरिणापि तावन्‍त एव विज्ञेयसंज्ञका: ॥489॥
नौ नारायण भी इसी कालमें होंगे उनके नाम इस प्रकार होंगे । पहला नन्‍दी, दूसरा नन्दिमित्र, तीसरा नन्दिषेण, चौथा नन्दिभूति, पाँचवाँ सुप्रसिद्धबल, छठवाँ महाबल, सातवाँ अतिबल, आठवाँ त्रिपृष्‍ठ और नौवाँ द्विपृष्‍ठ नामक विभु होगा । इन नारायणोंके शत्रु नौ प्रतिनारायण भी होंगे । उनके नाम अन्‍य ग्रन्‍थोंसे जान लेना चाहिए ॥487-489॥

ततस्‍तत्‍कालपर्यन्‍ते भवेत्‍सुषमदुष्‍षमा । आदौ तस्‍या मनुष्‍याणां पंचचापशतोच्छिूति: ॥490॥
साधिका पूर्वकोठयायु:स्थितिर्यातेषु केषुचित् । वर्षेषु निर्विशेषात्र जघन्‍यार्यजनस्थिति: ॥491॥
तदनन्‍तर इस काल के बाद सुषम-दुष्‍षम काल आवेगा उसके प्रारम्भमें मनुष्‍यों की ऊँचाई पाँचसौ धनुष होगी और कुछ अधिक एक करोड़ वर्षकी आयु होगी । इसके बाद कुछ वर्ष व्‍यतीत हो जानेपर यहाँपर जघन्‍यभोगभूमिके आर्य जनों के समान सब स्थिति आदि हो जावेंगी ॥490-491॥

तत: पंचमकालेऽपि मध्‍यभोगभुव: स्थिति: । षष्‍ठकालेऽपि विज्ञेया वर्यभोगभुव: स्थिति: ॥492॥
फिर पन्‍चम काल आवेगा । उसमें मध्‍यम भोगभूमिकी स्थिति होगी और उसके अनन्‍तर छठवाँ काल आवेगा उसमें उत्‍तम भोगभूमिकी स्थिति र‍हेगी ॥492॥

एवं शेषनवस्‍थानकर्मभूमिषु वर्तनम् । एवं कल्‍पस्थिति: प्रोक्‍ता भूतेष्‍वपि च भाविषु ॥493॥
एष एव विधिर्ज्ञेय: कल्‍पेषु जिनभाषित: । विदेहेषु च सर्वेषु पंचचापशतोच्छिूति: ॥494॥
मनुष्‍याणां परंचायु: पूर्वकोटिमितं मतम् । तत्र तीर्थकृतश्‍चक्रवर्तिनो रामकेशवा: ॥495॥
पृथक्‍पृथग्‍बहुत्‍वेन शतं षष्‍ठयधिकं स्‍मृता: । अल्‍पत्‍वेनापि ते र्विशतिर्भवन्ति पृथक्‍पृथक् ॥496॥
जम्‍बूद्वीप के भरतक्षेत्रके सिवाय और जो बाकी नौ कर्मभूमियाँ हैं उनमें भी इसी प्रकारकी प्रवृत्ति होती है । इस प्रकार जो काल हो चुके हैं और जो आगे होंगे उन सबमें कल्‍पकाल की स्थिति बतलाई गई है अर्थात् उत्‍सर्पिणीके दश कोड़ा-कोड़ी सागर और अवसर्पिणीके 10 कोड़ा-कोड़ी सागर दोनों मिलाकर बीस कोड़ा-कोड़ी सागरका एक कल्‍पकाल होता है और यह सभी उत्‍सर्पिणियों तथा अव‍सर्पिणियोंमें होता है । सभी विदेहक्षेत्रों में मनुष्‍यों की ऊंचाई पाँचसौ धनुष प्रमाण होती है और आयु एक करोड़ वर्ष पूर्व प्रमाण रहती है । वहाँ तीर्थंकर, चक्रवर्ती, बलभद्र और नारायण अधिकसे अधिक हों तो प्रत्‍येक एक सौ साठ, एक सौ साठ होते हैं और कमसे कम हों तो प्रत्‍येक बीस-बीस होते हैं । भावार्थ – अढ़ाई द्वीप में पाँच विदेह क्षेत्र हैं और एक-एक विदेहक्षेत्रके बत्‍तीस-बत्‍तीस भेद हैं इसलिए सबके मिलाकर एक सौ साठ भेद हो जाते हैं, यदि तीर्थंकर आदि शलाकापुरूष प्रत्‍येक विदेह क्षेत्र में एक-एक होवें तो एक सौ साठ हो जाते हैं और कमसे कम हों तो एक-एक महाविदेह सम्‍बधी चार-चार नगरियोंमें अवश्‍यमेव होने के कारण बीस ही होते हैं ॥493-496॥

उत्‍कृष्‍टेन शतं सप्‍ततिश्‍च स्‍यु: सर्वभूमिजा: । उत्‍पद्यन्‍ते नरास्‍तत्र चतुर्गतिसमागता: ॥497॥
गतीर्गच्‍छन्ति पंचापि निजाचारवशीकृता: । भोगभूमिषु सर्वासु कर्मभूमिसमुद्भवा: ॥498॥
मनुष्‍या: सन्ज्ञिनस्तिर्यंचश्‍च यान्‍त्‍युपपादनम् । आदिकल्‍पद्वये भावनादिदेवेषु च त्रिषु ॥499॥
जीवितान्‍ते नियोगेन सर्वे ते देवभाविन: । मनुष्‍येषूत्‍तमा भोगभूमिजा: कर्मभूभुव: ॥500॥
निजवृत्तिविशेषेण त्रिविधास्‍ते प्रकीर्तिता: । शलाकापुरूषा: काम: खगाश्‍चान्‍ये सुरार्चिता: ॥501॥
सन्‍तो दिव्‍यमनुष्‍या: स्‍यु: षष्‍ठकाला: कनिष्‍ठका: । एकोरूकास्‍तथा भाषाविहीना: शंकुकर्णका: ॥502॥
कर्णप्रावरणालम्‍बशशकाश्‍वादिकर्णका: । अश्‍वसिंहमुखाश्‍चान्‍ये दुष्‍प्रेक्ष्‍या महिषानना: ॥503॥
क्रोलव्‍याघ्रमुखाश्‍चैवमुलूकमुखनामका: । शाखामृगमुखा मत्‍स्‍यमुखा: कालमुखास्‍तथा ॥504॥
गोमेषमेघवक्‍त्राश्‍च विद्युदादर्शवक्‍त्रका: । हस्तिवक्‍त्रा कुमानुष्‍यजा लांगूलविषाणिन: ॥505॥
एते च नीचकायस्‍मादन्‍तरद्वीपवासिन: । म्‍लेच्‍छखण्‍डेषु सर्वेषु विजयार्धेषु च स्थिति: ॥506॥
तीर्थकृत्‍कालवद्व्रद्धिहासवत्‍कर्मभूमिषु । इदंच श्रेणिकप्रश्‍नादिन्‍द्रभूतिर्गणाधिप: ॥507॥
इत्‍याह वचनाभीषु निरस्‍तान्‍तस्‍तमस्‍तति: । इहान्‍त्‍यतीर्थनाथोऽपि विह्णत्‍य विषयान् बहून् ॥508॥
इस प्रकार सब कर्मभूमियोंमें उत्‍पन्‍न हुए तीर्थंकर आदि महापुरूष अधिकसे अधिक हों तो एक सौ सत्‍तर हो सकते हैं । इन भूमियोंमें चारों गतियों से आये हुए जीव उत्‍पन्‍न होते हैं और अपने-अपने आचारके वशीभूत होकर मोक्षसहित पाँचों गतियोंमें जाते हैं । सभी भोग-भूमियोंमें, कर्मभूमिज मनुष्‍य और संज्ञी तिर्यन्‍च ही उत्‍पन्‍न होते हैं । भोगभूमिमें उत्‍पन्‍न हुए जीव मरकर पहले और दूसरे स्‍वर्ग में अथवा भवनवासी आदि तीन निकायोंमें उत्‍पन्‍न होते हैं । यह नियम है कि भोगभूमिके सभी मनुष्‍य और तिर्यन्‍च नियमसे देव ही होते हैं । भोगभूमिमें उत्‍पन्‍न होनेवाले मनुष्‍य उत्‍तम ही होते हैं और कर्मभूमिमें उत्‍पन्‍न होनेवाले मनुष्‍य अपनी-अपनी वृत्तिकी विशेषतासे तीन प्रकार के कहे गये हैं-उत्‍तम, मध्‍यम और जघन्‍य । शलाकापुरूष, कामदेव तथा विद्याधर आदि, जो देवपूजित सत्‍पुरूष हैं वे दिव्‍य मनुष्‍य कहलाते हैं तथा छठवें काल के मनुष्‍य कहलाते हैं । इनके सिवाय एक पैरवाले, भाषा रहित, भाषा रहित, शंकुके समान कानवाले, कानको ही ओढ़ने – बिछानेवाले अर्थात् लम्‍बे कानवाले, खरगोशके समान कानवाले, घोड़े आदिके समान कानवाले, अश्‍वमुख, सिंहमुख, देखनेके अयोग्‍य महिषमुख, कोलमुख (शूकरमुख), व्‍याघ्‍नमुख, उलूकमुख, वानरमुख, मत्‍स्‍यमुख, कालमुख, गोमुख, मेषमुख, मेघमुख, विद्युन्‍मुख, आदर्शमुख,  हस्तिमुख, पूँछवाले, और सींगवाले ये कुभोगभूमिके मनुष्‍य भी नीच मनुष्‍य कहलाते हैं । ये सब अन्‍तर्द्वीपोंमें रहते हैं । सब म्‍लेच्‍छखण्‍डों और विजयार्ध पर्वतोंकी स्थिति तीर्थकरोंके समयके समान होती है और वृद्धि ह्लास सदा कर्मभूमियोंमें ही रहता है । इस प्रकार श्रेणिक राजा के प्रश्‍नके अनुसार इन्‍द्रभूति गणधरने वचन रूपी किरणोंके द्वारा अन्‍त:करणके अन्‍धकारसमूहको नष्‍ट करते हुए यह हाल कहा । उन्‍होंने यह भी कहा कि भगवान् महावीर भी बहुतसे देशोमें विहार करेंगे ॥497-508॥

क्रमात्‍पावापुरं प्राप्‍य मनोहरवनान्‍तरे । बहूनां सरसां मध्‍ये महामणिशिलातले ॥509॥
स्थित्‍वा दिनद्वयं वीतविहारो वृद्धनिर्जर: । कृष्‍णकार्तिकपक्षस्‍य चतुर्दश्‍यां निशात्‍यये ॥510॥
स्‍वातियोगे तृतीयेद्धशुल्‍कध्‍यानपरायण: । कृतत्रियोगसंरोध: समुच्छिन्‍नक्रियं श्रित: ॥511॥
हताघातिचतुष्‍क: सन्‍नशरीरो गुणात्‍मक: । गन्‍ता मुनिसहस्‍त्रेण निर्वाणं सर्ववान्छितम् ॥512॥
अन्‍त में वे पावापुर नगर में पहुँचेंगे वहाँके मनोहर नाम के वनके भीतर अनेक सरोवरोंके बीच में मणिमयी शिलापर विराजमान होंगे । विहार छोड़कर निर्जराको बढ़ाते हुए वे दो दिन तक वहाँ विराजमान रहेंगे और फिर कार्तिककृष्‍ण चतुर्दशी के दिन रात्रिके अन्तिम समय स्‍वातिनक्षत्र में अतिशय देदीप्‍यमान तीसरे शुक्‍लध्‍यानमें तत्‍पर होंगे । तदनन्‍तर तीनों योगोंका निरोधकर समुच्छिन्‍नक्रियाप्रतिपाती नामक चतुर्थ शुक्‍लध्‍यानको धारण कर चारों अघातिया कर्मों का क्षय कर देंगे और शरीररहित केवलगुणरूप होकर एक हजार मुनियों के साथ सबके द्वारा वान्‍छनीय मोक्षपद प्राप्‍त करेंगे ॥509-512॥

तदेव पुरूषार्थस्‍य पर्यन्‍तोऽनन्‍तसौख्‍यकृत् । अथ सर्वेऽपि देवेन्‍द्रा वह्नीन्‍द्रमुकुटस्‍फुरत् ॥513॥
हुताशनशिखान्‍यस्‍ततद्देहा मोहविद्विषम् । अभ्‍यर्च्‍य गन्‍धमाल्‍यादिद्रव्‍यैर्दिव्‍यैर्यथाविधि ॥514॥
वन्दिष्‍यन्‍ते भवातीतमर्थ्‍यैर्वन्‍दारव: स्‍तवै: । वीरनिर्वृतिसम्‍प्राप्‍तदिन एवास्‍तघातिक: ॥515॥
भविष्‍याम्‍यहमप्‍युद्यत्‍केवलज्ञानलोचन: । भव्‍यानां धर्मदेशेन विह्णत्‍य विषयांस्‍तत: ॥516॥
गत्‍वा विपुलशब्‍दादिगिरौ प्राप्‍स्‍यामि निर्वृतिम् । मन्निर्वृतिदिने लब्‍धा सुधर्म: श्रुतपारग: ॥517॥
लोकालोकावलोकैकालोकमन्‍त्‍यविलोचनम् । तन्निर्वाणक्षणे भावी जम्‍बूनामात्‍तकेवल: ॥518॥
अन्‍त्‍य: केवलिनामस्मिन्‍भरते स प्ररूप्‍यते । नन्‍दी मुनिस्‍तत: श्रेष्‍ठो नन्दिमित्रोऽपराजित: ॥519॥
गोवर्धनश्‍चतुर्थोऽन्‍यो भद्रबाहुर्महातपा: । नानानयविचित्रार्थसमस्‍तश्रुतपूर्णताम् ॥520॥
एते क्रमेण पंचापि प्राप्‍स्‍यन्‍त्‍याप्‍तविशुद्धय: । ततो भावी विशाखार्य: प्रोष्ठिल: क्षत्रियान्‍तक: ॥521॥
जयनामानुनागाह्न: सिद्धार्थो धृतिषेणक: । विजयो बुद्धिलो गंगदेवश्‍च क्रमतो मता: ॥522॥
वही उनका, अनन्‍त सुख को करनेवाला सबसे बड़ा पुरूषार्थ होगा-उनके पुरूषार्थकी वही अन्तिम सीमा होगी । तदनन्‍तर इन्‍द्रादि सब देव आवेंगे और अग्‍नीन्‍द्रकुमार के मुकुटसे प्रज्‍वलित होनेवाली अग्निकी शिखा पर भगवान् महावीर स्‍वामी का शरीर रक्‍खेंगे । स्‍वर्गसे लाये हुए गन्‍ध, माला आदि उत्‍तमोत्‍तम पदार्थों के द्वारा मोहके शत्रुभूत उन तीर्थंकर भगवान् की विधिपूर्वक पूजा करेंगे । जिस दिन भगवान् स्‍वामीको निर्वाण प्राप्‍त होगा उसी दिन मैं भी घातिया कर्मों को नष्‍ट कर केवलज्ञान रूपी नेत्र को प्रकट करनेवाला होऊँगा और भव्‍य जीवों को धर्मोपदेश देता हुआ अनेक देशोंमें विहार करूँगा । तदनन्‍तर विपुलाचल पर्वतपर जाकर निर्वाण प्राप्‍त करूँगा । मेरे निर्वाण जानेके दिन ही समस्‍त-श्रुतज्ञान के पारगामी सुधर्म गणधर भी लोक और अलोकको प्रकाशित करनेवाले केवलज्ञान रूपी अन्तिम लोचनको प्राप्‍त करेंगे और उनके मोक्ष जानेके समय ही जम्‍बू स्‍वामी केवलज्ञान प्राप्‍त करेंगे । वह जम्‍बू स्‍वामी भरत क्षेत्र में अन्तिम केवली कहलावेंगे । 
इनके बाद नन्‍दी मुनि, श्रेष्‍ठ नन्‍दीमित्र, अपराजित, गोवर्द्धन और महातपस्‍वी भद्रबाहु मुनि होंगे । ये पाँचों ही मुनि अतिशय विशुद्धिके धारक होकर अनुकमसे अनेक नयों से विचित्र अर्थोंका निरूपण करने वाले पूर्ण श्रुतज्ञान को प्राप्‍त होंगे अर्थात् श्रुतकेवली होंगे । इनके बाद विशाखार्य, प्रोष्ठिल, क्षत्रिय, जय, नागसेन, सिद्धार्थ, धृतिषेण, विजय, बुद्धिल, गंगदेव और बुद्धिमान् धर्मसेन ये ग्‍यारह अनुक्रम से होंगे तथा द्वादशांगका अर्थ कहनेमें कुशल और दश पूर्वके धारक होंगे ॥513-522॥ 

एकादश सह श्रीमद्धर्मसेनेन धीमता । द्वादशांगार्थकुशला दशपूर्वधराश्‍च ते ॥523॥
भव्‍यानां कल्‍पवृक्षा: स्‍युर्जिनधर्मप्रकाशका: । ततो नक्षत्रनामा च जयपालश्‍च पाण्‍डुना ॥524॥
द्रुमसेनोऽनुकंसार्यो विदितैकादशांगका: । सुभद्रश्‍च यशोभद्रो यशोबाहु: प्रकृष्‍ठधी: ॥525॥
लोहनामा चतुर्थ: स्‍यादाचारांगविदस्‍त्‍वमी । जिनेन्‍द्रवदनोद्गीर्ण पावनं पापलोपनम् ॥526॥
श्रुतं तपोभृतामेषां प्रणेष्‍यति परम्‍परा । शेषैरपि श्रुतज्ञानस्‍यैको देशस्‍तपोधनै: ॥527॥
जिनसेनानुगैर्वीरसेनै: प्राप्‍तमहर्द्धिभि: । समाप्‍ते दुष्‍षमाया: प्राक्‍प्रायशो वर्तयिष्‍यते ॥528॥
ये ग्‍यारह मुनि भव्‍योंके लिए कल्‍पवृक्ष के समान तथा जैनधर्म का प्रकाश करनेवाले होंगे । उनके बाद नक्षत्र, जयपाल, पाण्‍डु, ध्रुवसेन और कंसार्य ये ग्‍यारह अंगोंके जानकार होंगे । उनके बाद सुभद्र, यशोभद्र, प्रकृष्‍ट बुद्धिमान्, यशोबाहु और चौथे लोहाचार्य ये चार आचारांगके जानकार होंगे । इन सब तपस्वियोंकी यह परम्‍परा जिनेन्‍द्रदेव के मुखकमलसे निकले हुए, पवित्र तथा पापोंका लोप करनेवाले शास्‍त्रोंका प्ररूपण करेंगे । इनके बाद बड़ी-बड़ी ऋद्धियोंको धारण करनेवाले जिनसेन, वीरसेन आदि अन्‍य तपस्‍वी भी श्रुतज्ञान के एकदेशका प्ररूपण करेंगे । प्राय: कर श्रुतज्ञान का यह एकदेश दु:षमा नामक पन्‍चम काल के अन्‍त तक चलता रहेगा ॥523-528॥

भरत: सागराख्‍योऽनु सत्‍यवीर्यो जनै: स्‍तुत: । महीशो मित्रभावाह्नो मित्रवीर्योऽर्यमद्युति: ॥529॥
धर्मदानादिवीर्यौ च मघवान् बुद्धवीर्यक: । सीमन्‍धरस्त्रिपृष्‍ठाख्‍य: स्‍वयम्‍भू: पुरूषोत्‍तम: ॥530॥
पुण्‍डरीकान्‍तपुरूषो दत्‍त: सत्‍यादिभि: स्‍तुत: । कुनाल: पालक: पृथ्‍व्‍या: पतिर्नारायणो नृणाम् ॥531॥
सुभौम: सार्वभौमौऽजितंजयो विजयाभिध: । उग्रसेनो महासेनो जिनस्‍त्‍वं श्रेणिकेत्‍यमी ॥532॥
सर्वे क्रमेण श्रीमन्‍तो धर्मप्रश्‍नविदां वरा: । चतुर्विशतितीर्थेशां सन्‍ततं पादसेविन: ॥533॥
भरत, सागर, मनुष्‍यों के द्वारा प्रशंसनीय सत्‍यवीर्य, राजा मित्रभाव, सूर्य के समान कांतिवाला मित्रवीर्य, धर्मवीर्य, दानवीर्य, मघवा, बुद्धवीर्य, सीमन्‍धर, त्रिपृष्‍ठ, स्‍वयम्‍भू, पुरूषोत्‍तम, पुरूषपुण्‍डरीक, प्रशंसनीय सत्‍यदत्‍त, पृथिवी का पालक कुनाल, मनुष्‍योंका स्‍वामी नारायण, सुभौम, सार्वभौम, अजितन्‍जय, विजय, उग्रसेन, महासेन और आगे चलकर जिनेन्‍द्रका पद प्राप्‍त करनेवाला तू, गौतम स्‍वामी राजा श्रेणिक से कहते हैं कि हे श्रेणिक ! ये सभी पुरूष श्रीमान् हैं, धर्म सम्‍बन्‍धी प्रश्‍न करनेवालोंमें श्रेष्‍ठ हैं, और निरन्‍तर चौबीस तीर्थंकरोंके चरण-कमलोंकी सेवा करनेवाले हैं ॥529-533॥

पुरूरवा: सुर: प्राच्‍यकल्‍पेऽभूद्भरतात्‍मज: । मरीचिर्ब्रह्मकल्‍पोत्‍थस्‍ततोऽभूज्‍जटिलद्विज: ॥534॥
भगवान् महावीर स्‍वामी का जीव पहले पुरूरवा नाम का भील था, फिर पहले स्‍वर्ग में देव हुआ, फिर भरतका पुत्र मरीचि हुआ, फिर ब्रह्मस्‍वर्ग में देव हुआ, फिर जटिल नाम का ब्राह्मण हुआ ॥534॥

सुर: सौधर्मकल्‍पेऽनु पुष्‍पमित्रद्विजस्‍तत: । सौधर्मजोऽमरस्‍तस्‍माद्विजन्‍माग्निसमाह्णय: ॥535॥
फिर सौधर्म स्‍वर्ग में देव हुआ, फिर पुष्‍यमित्र नाम का ब्राह्मण हुआ, फिर अग्निसम नाम का ब्राह्मण हुआ ॥535॥

सनत्‍कुमारदेवोऽस्‍मादग्निमित्राभिधो द्विज: । मरून्‍माहेन्‍द्रकल्‍पेऽभूद्भारद्वाजो द्विजान्‍वये ॥536॥
जातो माहेन्‍द्रकल्‍पेऽनु मनुष्‍योऽनु ततश्‍च्‍युत: । नरकेषु त्रसस्‍थावरेष्‍वसंख्‍यातवत्‍सरान् ॥537॥
फिर सनत्‍कुमार स्‍वर्ग में देव हुआ, फिर अग्निमित्र नाम का ब्राह्मण हुआ, फिर माहेन्‍द्र स्‍वर्ग में देव हुआ, फिर भारद्वाज नाम का ब्राह्मण हुआ, फिर माहेन्‍द्र स्‍वर्ग में देव हुआ, फिर वहाँसे च्‍युत होकर मनुष्‍य हुआ, फिर असंख्‍यात वर्षों तक नरकों और त्रस स्‍थावर योनियोंमें भ्रमण करता रहा ॥536-537॥

भ्रान्‍त्‍वा ततो विनिर्गत्‍य स्‍थावराख्‍यो द्विजोऽभवत् । ततश्‍चतुर्थकल्‍पेऽभूद्विश्‍वनन्‍दी ततश्‍च्‍युत: ॥538॥
महाशुक्रे ततो देवस्त्रिखण्‍डेशस्त्रिपृष्‍ठवाक् । सप्‍तमे नरके तस्‍मात्‍तस्‍माच्‍च गजविद्विष: ॥539॥
वहाँसे निकलकर स्‍थावर नाम का ब्राह्मण हुआ, फिर चतुर्थ स्‍वर्ग में देव हुआ, वहाँसे च्‍युत होकर विश्‍वनन्‍दी हुआ, फिर त्रिपृष्‍ठ नाम का तीन खण्‍ड़का स्‍वामी – नारायण हुआ, फिर सप्‍तम नरकमें उत्‍पन्‍न हुआ वहाँसे निकल कर सिंह हुआ ॥538-539॥

आदिमे नरके तस्‍मात्सिंह: सद्धर्मनिर्मल: । तत: सौधर्मकल्‍पेऽभूत्सिंहकेतु: सुरोत्‍तम: ॥540॥
कनकोज्‍ज्‍वलनामाभूत्‍ततो विद्याधराधिप: । देव: सप्‍तमकल्‍पेऽनु हरिषेणस्‍ततो नृप: ॥541॥
महाशुक्रे ततो देव: प्रियमित्रोऽनु चक्रभृत् । स सहस्‍त्रारकल्‍पेऽभूद्देव: सूर्यप्रभाह्णय: ॥542॥
राजा नन्‍दाभिधस्‍तस्‍मात्‍पुष्‍पोत्‍तरविमानज: । अच्‍युतेन्‍द्रस्‍ततश्‍च्‍युत्‍वा वर्धमानो जिनेश्‍वर: ॥543॥
फिर पहले नरकमें गया, वहांसे निकल कर फिर सिंह हुआ, उसी सिंहकी पर्यायमें उसने समीचीन धर्म धारण कर निर्मलता प्राप्‍तकी, फिर सौधर्म स्‍वर्ग में सिंहकेतु नाम का उत्‍तम देव हुआ, फिर कनकोज्‍वल नाम का विद्याधरोंका राजा हुआ, फिर सप्‍तम स्‍वर्ग में देव हुआ, फिर हरिषेण राजा हुआ, फिर महाशुक्र स्‍वर्ग में देव हुआ, फिर प्रियमित्र नाम का चक्रवर्ती हुआ, फिर सहस्‍त्रार स्‍वर्ग में सूर्यप्रभ नाम का देव हुआ, वहाँसे आकर नन्‍द नाम का राजा हुआ, फिर अच्‍युत स्‍वर्गके पुष्‍पोत्‍तर विमान में उत्‍पन्‍न हुआ और फिर वहाँसे च्‍युत होकर वर्धमान तीर्थंकर हुआ है ॥540-543॥

प्राप्‍तपंचमहाकल्‍याणर्द्धि: प्रस्‍तुतसिद्धिभाक् । प्रदिश्‍याद्गुणभद्रेभ्‍य: स विभु: सर्वमंगलम् ॥544॥
जो पन्‍चकल्‍याण रूप महाऋद्धिको प्राप्‍त हुए हैं तथा जिन्‍हें मोक्ष लक्ष्‍मी प्राप्‍त हुई है ऐसे वे वर्धमान स्‍वामी गुणभद्रके लिए अथवा गुणों से श्रेष्‍ठ समस्‍त पुरूषोंके लिए सर्व प्रकार के मंगल प्रदान करें॥544॥

शार्दूलविक्रिडितम्
इत्‍थं गौतमवक्‍त्रवारिजलसद्वाग्‍वल्‍लभावाड्.मयै: 
            पीयूषै: सुकथारसातिमधुरैर्भक्‍तयोपयुक्‍तैश्चिरम् ।
सा संसन्‍मगधाधिपश्‍च महतीं तुष्टिं समं जग्‍मतु: 
             पुष्टिं दृष्टिविबोधयोर्विदधतीं सर्वार्थसम्‍पत्‍करीम् ॥545॥
इस प्रकार अच्‍छी कथाके रससे मधुर तथा भक्ति से आस्‍वादित, गौतम स्‍वामी के मुखकमलमें सुशोभित सरस्‍वती देवीके वचन रूपी अमृतसे, वह सभा तथा मगधेश्‍वर राजा श्रेणिक दोनों ही, समस्‍त अर्थ रूप सम्‍पदाओं को देनेवाले एवं ज्ञान और दर्शन को पुष्‍ट करनेवाले बड़े भारी सन्‍तोषको प्राप्‍त हुए ॥545॥

वसन्तिलका
श्रीवर्धमानमनिशं जिनवर्धमानं 
         त्‍वां तं नये स्‍तुतिपथं पथि सम्‍प्रधौते ।
योऽन्‍त्‍योऽपि तीर्थकरमग्रिमप्‍यजै‍षीत्
         काले कलौ च पृथुलीकृतधर्मतीर्थ: ॥546॥
जो निर्मल मोक्षमार्ग में रात-दिन लक्ष्‍मी से बढ़ते ही जाते हैं, जिन्‍होंने इस कलिकालमें भी धर्म तीर्थका भारी विस्‍तार किया है, और जिन्‍होंने अन्तिम तीर्थंकरको भी जीत लिया है ऐसे श्रीवर्धमान जिनेन्‍द्र को मैं स्‍तुतिके मार्ग में लिये जाता हूँ – अर्थात् उनकी स्‍तुति करता हूँ ॥546॥

स्‍तुत्‍यं प्रसादयितुमर्थिजनो विनौति 
          न त्‍वय्यदस्‍तव स मोहजयस्‍तवोऽयम् ।
तन्‍नार्थिन: स्‍तुतिरिहेश ममास्ति बाढं 
	    स्‍तुत्‍यस्‍तुतिप्रणयिनोऽर्थपराड्.मुखस्‍य ॥547॥
हे ईश ! अर्थी लोग – कुछ पानेकी इच्‍छा करने वाले लोग, किसी स्‍तुत्‍य अर्थात् स्‍तुति करने के योग्‍य पुरूष की जो स्‍तुति करते हैं सो उसे प्रसन्‍न करने के लिए ही करते हैं परन्‍तु यह बात आपमें नहीं है क्‍योंकि आप मोहको जीत चुके हैं इसलिए मैं किसी वस्‍तुकी आकांक्षा रखकर स्‍तुति नहीं कर रहा हूँ, मुझे तो सिर्फ स्‍तुति करने योग्‍य जिनेन्‍द्रकी स्‍तुति करनेका ही अनुराग है, मैं सब प्रयोजनोंसे विमुख हूँ ॥547॥

येषां प्रमेयविमुखं सुमुखप्रमाणं 
          ते न स्‍तुतेहिंतजुषां विषयीभवेयु: ।
त्‍वं विश्‍वभावविहितावगमात्‍मकोऽर्हन् 
          वक्‍ता हि तस्‍य तत एव हितैषिवन्‍द्य: ॥548॥
हे सुमुख ! जिनका प्रमाण अर्थात् ज्ञान, प्रमेय अर्थात् पदार्थसे रहित है – जो समस्‍त पदार्थों को नहीं जानते हैं वे हिताभिलाषी लोगोंकी स्‍तुतिके विषय नहीं हो सकते । हे अर्हन् ! आप समस्‍त पदार्थों को जानते हैं – समस्‍त पदार्थों का जानना ही आपका स्‍वरूप है और आप ही उन समस्‍त पदार्थों के वक्‍ता हैं – उपदेश देनेवाले हैं इसलिए हिताभिलाषी लोगों के द्वारा आप ही स्‍तुति किये जानेके योग्‍य हैं ॥548॥

दातासि न स्‍तुतिफलं समुपैत्‍यवश्‍यं 
           स्‍तोता महज्‍झटिति शुभ्रमयाचितोऽयम् ।
कुर्या कुतस्‍तव न संस्‍तवनं जिनेश
           दैन्‍यातिभीरूरहमय्यफलाभिलाषी ॥549॥
हे जिनेन्‍द्र ! यद्यपि आप स्‍तुतिका फल नहीं देते हैं तो भी स्‍तुति करनेवाला मनुष्‍य विना किसी याचनाके शीघ्र ही स्‍तुतिका बहुत भारी श्रेष्‍ठ भारी श्रेष्‍ठ फल अवश्‍य पा लेता है इसलिए दीनतासे बहुत डरनेवाला और श्रेष्‍ठ फलकी इच्‍छा करनेवाला मैं आपका स्‍तवन क्‍यों न करूँ ? ॥549॥

निष्‍कारणं तृणलवंच ददद्विधी: को 
              लोके जिन त्‍वयि ददाति निरर्थकृत्‍वम ।
मुक्तिप्रदायिनि तथापि भवन्‍तमेव
              प्रेक्षावतां प्रथमगण्‍यमुशन्ति चित्रम् ॥550॥
हे जिनेन्‍द्र ! यदि इस संसार में कोई किसी के लिए विना कारण तृणका एक टुकड़ा भी देता है तो वह मूर्ख कहलाता है परन्‍तु आप विना किसी कारण मोक्ष लक्ष्‍मी तक प्रदान करते हैं (इसलिए आपको सबसे अधिक मूर्ख कहा जाना चाहिये) परन्‍तु आप बुद्धिमानोंमें प्रथम ही गिने जाते हैं यह महान् आश्‍चर्य की बात है ॥550॥

सर्वस्‍वमर्थिजनता: स्‍वमिह स्‍वकीयं 
             चक्रु: परे निरूपधिस्थिरसत्‍वसारा: ।
प्रोल्‍लंघय तान् जिन वदन्ति वदान्‍यवर्य
             त्‍वां वाग्भिरेव वितरन्‍तमहो विदग्‍धा: ॥551॥
इस संसार में कितने ही अन्‍य लोगोंने अपना सर्वस्‍व-धन देकर याचक जनों के लिए छलरहित स्‍थायी धनसे श्रेष्‍ठ बनाया है और हे जिनेन्‍द्र ! आप केवल वचनोंके द्वारा ही दान करते हैं फिर भी आश्‍चर्य की बात है कि चतुर मनुष्‍य उन सबका उल्‍लंघन कर एक आपको ही उत्‍कृष्‍ट दाता कहते हैं । भावार्थ – धन सम्‍पत्तिका दान करनेवाले पुरूष संसार में फँसानेवाले हैं परन्‍तु आप वैराग्‍यसे ओत-प्रोत उपदेश देकर जीवों को संसार-समुद्रसे बाहर निकालते हैं अत: सच्‍च और उत्‍कृष्‍ट दानी आप ही हैं ॥551॥

धी: पौरूषंच विजयार्जनमेव येषां 
            सौख्‍यंच विश्‍वविषया विरतोपभोग: ।
तेषां कथं तदुभयप्रतिपक्षरूपं 
             त्‍वच्‍छासनं श्रवणभिज्जिन मा जनिष्‍ट ॥552॥
हे जिन ! विषयोंका अर्जन करना ही जिनकी बुद्धि अथवा पुरूषार्थ रह गया है तथा समस्‍त विषयों का निरन्‍तर उपभोग करना ही जिन्‍होंने सुख मान रखा है उन दोनोंसे विरूद्ध रहनेवाला आपका शासन, उन लोगों के कानको फोड़नेवाला क्‍यों नहीं होगा ? अवश्‍य होगा ॥552॥

पुण्‍यं त्‍वया जिन विनेयविधेयमिष्‍टं 
           गत्‍यादिभि: परमनिर्वृतिसाधनत्‍वात् ।
नैवामराखिलसुखं प्रति तंच यस्‍माद्
            बन्‍धप्रदं विषयनिष्‍ठमभीष्‍टघाति ॥553॥
हे जिनेन्‍द्र ! आपने जिस पुण्‍यका उपदेश दिया है वही ज्ञान आदिके द्वारा परम निर्वाणका साधन होनेसे इष्‍ट है तथा भव्‍य जीवों के द्वारा करने के योग्‍य है । देवों के समस्‍त सुख प्रदान करनेवाला जो पुण्‍य है वह पुण्‍य नहीं है क्‍योंकि वह बन्‍धका देनेवाला है, विषयोंमें फँसानेवाला है और अभीष्‍ट (मोक्ष) का घात करनेवाला है ॥553॥

कायादिकं सदसि ते विफलं किलाहु –
           र्नैतद्वचस्‍तव निशम्‍य निशाम्‍य साक्षात् ।
त्‍वां यान्ति निर्वृतिमिहैव विनेयमुख्‍या
	      मुख्‍यं फलं ननु फलेषु परोपकार: ॥554॥
हे भगवन् ! समवसरणमें आपके जो शरीरादिक विद्यमान हैं वे निष्‍फल नहीं है क्‍योंकि उत्‍तम शिष्‍य आपके वचन सुनकर तथा साक्षात् आपके दर्शन कर इसी लोक में परम आनन्‍द को प्राप्‍त होते हैं सो ठीक ही है क्‍योंकि जितने फल हैं उन सबमें परोपकार करना ही मुख्‍य फल है ॥554॥

यल्‍लक्षणक्षतिकृदात्‍मनि तद्धि कर्म
             नामादिकं किमु निहन्ति तवोपयोगम् ।
तत्‍सत्‍तया जिन भवन्‍तमसिद्धमिच्‍छ 
	       न्निच्‍छेदनूर्ध्‍वगमनादतनोरसिद्धिम् ॥555॥
हे भगवन् ! ज्ञान दर्शनादिरूप लक्षणोंका घात करनेवाला जो नामादि कर्म आपकी आत्‍मामें विद्यमान है वह क्‍या आपके उपयोगको नष्‍ट कर सकता है ? अर्थात् नहीं कर सकता । हे जिनेन्‍द्र ! आत्‍मामें कर्मोंकी सत्‍ता होनेसे जो आपको असिद्ध-अमुक्‍त मानता है वह यह क्‍यों नहीं मानने लगता है कि निरन्‍तर ऊध्‍र्वगमन न होनेसे शरीर रहित सिद्ध भगवान् भी अभी सिद्धिको प्राप्‍त नहीं हुए हैं । भावार्थ – यद्यपि अरहन्‍त अवस्‍था में नामादि कर्म विद्यमान रहते हैं परन्‍तु मोहनीयका योग न होनेसे वे कुछ कर स‍कनेमें समर्थ नहीं है अत: उनकी जीवन्‍मुक्‍त अवस्‍था ही मानने योग्‍य है ॥555॥

साद्यन्‍तहीनमनद्यमनादिसान्‍तं 
	     सावद्यमादिरहितानवसानमाहु: ।
त्‍वां दु:खिनं सुखिनमप्‍युभयव्‍यपेतं 
            तेनैव दुर्गमतमोऽसि नयानभिज्ञै: ॥556॥
हे प्रभो ! गणधरादिक देव, आपको आदिसहित, अन्‍त रहित, आदिरहित, अन्‍तसहित, अनादि-अनन्‍त, पापसहित, पापरहित, दु:खी, सुखी और दु:ख-सुख दोनोंसे रहित कहते हैं इसलिए जो मनुष्‍य नयों से अनभिज्ञ हैं वे आपको नहीं जान स‍कते हैं – उनके द्वारा आप अज्ञेय हैं । भावार्थ-आत्‍माकी जो सिद्ध पर्याय प्रकट होती है वह पहलेसे विद्यमान नहीं रहती इसलिए सिद्ध पर्यायकी अपेक्षा आप सादि हैं तथा सिद्ध पर्याय एक बार प्रकट होकर फिर कभी नष्‍ट नहीं होती इसलिए आप अन्‍तरहित हैं । आपकी संसारी पर्याय आदिरहित है अत: उसकी अपेक्षा अनादि हैं और कर्म क्षय हो जाने पर संसारी पर्यायका अन्‍त हो जाता है उसकी अपेक्षा अन्‍तसहित हैं । द्रव्‍यार्थिक नयकी अपेक्षा सामान्‍य जीवत्‍वभावसे आप न आदि हैं और न अन्‍त हैं अत: आप आदि और अन्‍त दोनोंसे रहित हैं । हिंसादि पापोंका आप त्‍याग कर चुके हैं अत: अनवद्य हैं – निष्‍पाप हैं और असातावेदनीय आदि कितनी ही पाप प्रकृतियों का उदय अरहन्‍त अवस्‍था में भी विद्यमान है अत: सावद्य हैं – पाप प्रकृतियों से सहित है । अरहन्‍त अवस्‍था में असातावेदनीयका उदय विद्यमान रहने से कारणकी अपेक्षा आप दुखी हैं, मोह कर्म का अभाव हो जानेसे आकुलताजन्‍य दु:ख नष्‍ट हो चुका है इसलिए सुखी हैं, और आप अव्‍यावाधगुणसे सहित हैं अत: सुखी और दुखी इन दोनों व्‍यवहारोंसे रहित हैं । इस प्रकार भिन्‍न-भिन्‍न नयोंकी अपेक्षा आप अनेक रूप हैं । जो इस नयवादको नहीं समझता है वह आपके इन विविध रूपोंको कैसे समझ सकता है ? ॥556॥

		संयोगज: स्‍वज इति द्विविधो हि भावो
				जीवस्‍य योगविगमाद्विगमी तदुत्‍थ: ।
		स्‍वोत्‍थे स्थिति: परमनिर्वृतिरेष मार्गो
				दुर्ग: परस्‍य तव वाक्‍यबहिष्‍कृतस्‍य ॥557॥
हे देव ! जीवों के भाव दो प्रकार के हैं एक संयोगसे उत्‍पन्‍न होनेवाले और दूसरे स्‍वाभाविक । जो संयोगसे उत्‍पन्‍न होनेवाले भाव हैं वे संयोगके नष्‍ट हो जानेपर नष्‍ट हो जाते हैं, उनके नष्‍ट होनेसे ज्ञानादिक स्‍वाभाविक भावोंमें आत्‍माकी जो स्थिति है वही परमनिर्वृति या परम मुक्ति कहलाती है परन्‍तु यह मार्ग आपके वचनों से दूर रहनेवाले अन्‍य दर्शनकारोंको कठिन है ॥557॥

		आस्‍तामनादि निगलच्छिदया ददासि
				यन्‍मुक्तिमन्‍तरहितां तदिहालमेषा । 
		स्‍नेहादिहेतुविनिवृत्‍तसमस्‍तसत्‍व-
				सम्‍पालनप्रवणतैव तवाप्‍ततायै ॥558॥
हे भगवन् ! आप अनादि कर्मबन्‍धनको छेदकर जो अन्‍तरहित मुक्ति प्रदान करते हैं वह बात तो दूर ही रही किन्‍तु स्‍नेह आदि कारणों से रहित होकर भी समस्‍त प्राणियोंकी रक्षा करने में जो आपकी दक्षता है वही आपकी आप्‍तता सिद्ध करने के लिए बहुत है ॥558॥

	बोधस्‍तवाखिलविलोकनविभ्रमी किं
			किं वाग्मितामितपदार्थनिरूपणायाम् ।
	किं स्‍वार्थसम्‍पदि परार्थपराड्.मुखस्‍त्‍वं 
					किं नासि सत्‍सु जिन पूज्‍यतमस्‍त्‍वमेव ॥559॥
हे भगवन्‍ ! क्‍या आपका ज्ञान समस्‍त पदार्थों के देखनेके कौतूहलसे सहित नहीं है ? क्‍या अपरिमित पदार्थों के निरूपण करने में आपकी वचन-कुशलता नहीं है ? क्‍या परपदार्थों से पराड्.मुख रहने वाले आप स्‍वार्थरूप सम्‍पदाके सिद्ध करने में समर्थ नहीं हैं और क्‍या सज्‍जनोंके बीच एक आप ही पूज्‍य नहीं हैं ? ॥559॥

	विश्‍वावलोकनवितन्‍वदनन्‍तवीर्य-
			व्‍यापारपारसरणं न कदापि ते स्‍यात् ।
	चित्रं तथापि सुखिनां सुखिनं भवन्‍तं 
			सन्‍तो वदन्ति किमु भक्तिरूतावबोध: ॥560॥
हे नाथ ! समस्‍त संसार को देखनेके लिए फैलनेवाले आपके अनन्‍तवीर्यके व्‍यापारका पार कभी नहीं प्राप्‍त किया जा सकता है तो भी आश्‍चर्य है कि सज्‍जन लोग आपको ही सुखियोंमें सबसे अधिक सुखी बतलाते हैं परन्‍तु उनकी यह भक्ति है अथवा यथार्थज्ञान है सो जान नहीं पड़ता है ॥560॥

	भव्‍यात्‍मनां परमनिर्वृतिसाधनार्थ
			त्‍वच्‍चेष्टितं तव न तत्र फलोपलिप्‍सा ।
	तस्‍मात्‍वमेव जिन वागमृताम्‍बुवृष्‍ढया
			सन्‍तर्पयन् जगदकारणबन्‍धुरेक: ॥561॥
हे जिनेन्‍द्र ! आपकी जितनी चेष्‍टाएँ हैं वे सभी भक्‍त जीवों के मोक्ष सिद्ध करने के लिए हैं परन्‍तु आपको उसके किसी फलकी इच्‍छा नहीं है इसलिए कहना पड़ता है कि वचनामृतरूपी जलकी वृष्टि से संसार को तृप्‍त करते हुए एक आप ही अकारण बन्‍धु हैं ॥561॥

	जीवोऽयमुद्यदुपयोगगुणोपलक्ष्‍य-
			स्‍तस्‍योपहन्‍तृ ननु घातिचतुष्‍कमेव ।
	घातेन तस्‍य जिन पुष्‍कललक्षणस्‍त्‍वं 
				त्‍वां तादृशं वद वदन्‍तु कथं न सिद्धम् ॥562॥
यह जीव प्रकट हुए उपयोगरूपी गुणों के द्वारा जाना जाता है और उस उपयोगको नष्‍ट करनेवाले चार घातिया कर्म हैं । उन घातिया कर्मों को नष्‍ट करनेसे आपका उपयोगरूपी पूर्ण लक्षण प्रकट हो चुका है इसलिए हे जिनेन्‍द्र ! आप ही कहिए कि ऐसे आत्‍मलक्षणवाले आपको सिद्ध कैसे न कहें ? ॥562॥

साधारणास्‍तव न सन्‍तु गुणास्‍तदिष्‍टं 
			दृश्‍यो न तेषु जिन सत्‍सु गुणेषु साक्षात् ।
दृष्‍टे भवेद्भवति भक्तिरसौ ययाय -
			श्‍चेचीयते स्त्रवति पापमपि प्रभूतम् ॥563॥
हे भगवन् ! आपके गुण साधारण नहीं हैं यह मैं मानता हूँ परन्‍तु उन असाधारण गुणों के रहते हुए भी आप साक्षात् दिखते नहीं हैं यह आश्‍चर्य है, यदि आपके साक्षात् दर्शन हो जावें तो वह भक्ति उत्‍पन्‍न होती है जिसके कि द्वारा बहुत भारी पुण्‍यका संचय होता है और बहुत भारी पाप नष्‍ट हो जाते हैं ॥563॥

	देवावगाढ़मभवत्‍तव मोहघाता-
		च्‍छूद्धानमावृतिहते: परमावगाढम् ।
	आद्ये चरित्रपरिपूर्तिरथोत्‍तरत्र-
		विश्‍वावबोधविभु‍तासि ततोऽभिवन्‍द्य: ॥564॥
हे देव ! मोहनीय कर्म का घात होनेसे आपके अवगाढ़ सम्‍यग्‍दर्शन हुआ था और अब ज्ञानावरण तथा दर्शनावरणका क्षय हो जानेसे परमावगाढ़ सम्‍यग्‍दर्शन प्रकट हुआ है । अवगाढ़ सम्‍यग्‍दर्शनमें चारित्रकी पूर्णता होती है और परमावगाढ़ सम्‍यग्‍दर्शनमें समस्‍त पदार्थों के जाननेकी सामर्थ्‍य होती है इस तरह दर्शन, ज्ञान और चारित्र गुणकी पूर्णताके कारण आप वन्‍दनीय हैं-वन्‍दना करने के योग्‍य हैं ॥564॥

	ध्‍वस्‍तं त्‍वया प्रबलपापबलं परन्‍च 
				प्रोद्भिन्‍नपालिजलवत्‍प्रवहत्‍यजस्‍त्रम् ।
	श्रद्धादिभिस्त्रिभिरभूत्त्रितयी च सिद्धि: 
				सद्धर्मचक्रसुभवद्भुवनैकनाथ: ॥565॥
हे भगवन् ! आपने प्रबल घातिया कर्मोंकी सेना को तो पहले ही नष्‍ट कर दिया था अब अघातिया कर्म भी, जिसका बाँध टूट गया है ऐसे सरोवरके जलके समान निरन्‍तर बहते रहते हैं – खिरते जाते हैं । हे नाथ ! इस तरह व्‍यवहार-रत्‍नत्रयके द्वारा आपको निश्‍चय-रत्‍नत्रयकी सिद्धि प्राप्‍त हुई है और समीचीन धर्मचक्रके द्वारा आप तीनों लोकों के एक स्‍वामी हुए हैं ॥565॥

	देहो विकाररहितस्‍तव वाग्‍यथार्थ-
				दृक्छ्रोत्रनेत्रविषयत्‍वमुपेत्‍य सद्य: ।
	त्‍वामस्‍तरागमखिलाव्रगमन्‍च कस्‍य 
				न स्‍थापयेन्‍मनसि मन्‍मथमानमदिंन् ॥566॥
हे कामदेव के मानको मर्दन करनेवाले प्रभो ! आपका शरीर विकारसे रहित है और आपके वचन पदार्थ के यथार्थ स्‍वरूपको देखनेवाले हैं यदि कदाचित् ये दोनों ही नेत्र और कर्ण इन्द्रियके विषय हो जावें तो वे दोनों ही, राग-द्वेषसे रहित तथा समस्‍त पदार्थों को जाननेवाले आपको किसके मन में शीघ्र ही स्‍थापित नहीं कर देंगे अर्थात् सभीके मन में स्‍थापित कर देंगे । भावार्थ – आपका निर्विकार शरीर देखकर तथा पदार्थ के यथार्थ स्‍वरूपका निरूपण करनेवाली आपकी वाणी सुनकर सभी लोग अपने ह्णदय में आपका ध्‍यान करने लगते हैं । आपका शरीर निर्विकार इसलिए है कि आप वीतराग हैं तथा आपकी वाणी पदार्थ का यथार्थ स्‍वरूप इसलिए कहती है कि आप सब पदार्थों को जाननेवाले हैं-सर्वज्ञ हैं ॥566॥


	किं वस्त्विहाक्षणिकमन्‍वयरूपमस्ति
			व्‍यस्‍तान्‍वयं वद हि किं क्षणिकन्‍च किन्चित् ।
	बुद्धादयो बुधप गर्भगतार्भकाभा
			भेदोऽयमर्थविमुखोवगमो ह्यमीषाम् ॥567॥
हे विद्वानोंके पालक ! क्‍या इस संसार में वस्‍तुका स्‍वरूप अन्‍वय रूप से नित्‍य है अथवा निरन्‍वय रूप से क्षणिक है । कैसा है सो कहिए, इसका स्‍वरूप कहनेमें बुद्धादिक गर्भ में बैठे हुए बच्‍चेके समान हैं, वास्‍तविक बात यह है कि इन सबका ज्ञान पदार्थज्ञान से विमुख है ॥567॥

		तिष्‍ठत्‍यगोचरमनन्‍तचतुष्‍टयं ते
				स्‍वाभाविकाद्यतिशयेष्‍वपरोऽपि कश्चित् ।
		कस्‍यापि सम्‍भवति किं कपिलादिकानां
				केनाप्‍त पडि्.क्‍तमुपयान्ति तपस्विनोऽमी ॥568॥
हे देव ! आपका अनन्‍तचतुष्‍टय कपिलादिके विषयभूत नहीं है यह बात तो दूर रही परन्‍तु नि:स्‍वेदत्‍व आदि जो आपके स्‍वाभाविक अतिशय हैं उनमेंसे क्‍या कोई भी कपिलादिसे किसी एकके भी संभव है ? अर्थात् नहीं है; फिर भला ये बेचारे कपिलादि आप्‍तकी पंक्तिमें कैसे बैठ सकते हैं ? आप्‍त कैसे कहला सकते हैं ? ॥568॥

		त्‍वामामनन्ति मुनय: परमं पुमांसं 
				ध्‍वस्‍तत्रिवेदमपि किं परमांगसंगात् ।
		किं मोहमल्‍लदहनात्किमनन्‍तवीर्यात्
				किं सिद्धतापरिण‍तेर्गुणगौरवाद्धा ॥569॥
हे भगवन् ! यद्यपि आपने तीनों वेदोंको नष्‍ट कर दिया है फिर भी मुनिगण आपको परमपुरूष कहते हैं सो क्‍या परमौदारिक शरीर की संगतिसे कहते हैं ? या मोह रूपी लताके भस्‍म करनेसे कहते हैं ? या सिद्धता गुणरूप परिणमन करनेसे कहते हैं या गुणों के गौरव से कहते हैं ? ॥569॥

			देहत्रयापनयनेन विनापि सिद्धि –
					स्‍त्‍वं शुद्धिशक्‍तयतुलधृत्‍त्‍युदितोदितत्‍वात् ।
			आधिक्‍यमस्‍त्‍य धिपते त्‍वदुदीरितोरू-
					सन्‍मार्गगान्‍नयसि यत्‍परमात्‍मभावम् ॥570॥
हे भगवन् ! यद्यपि अभी आपने औदारिक, तैजस और कार्मण इन तीन शरीरोंको नष्‍ट नहीं किया है तो भी शुद्धि, शक्ति और अनुपम धैर्यके सातिशय प्रकट होनेसे आप सिद्ध हो चुके हैं । हे स्‍वामिन्‍ ! आप अपने द्वारा कहे हुए विशाल एवं समीचीन मार्ग में चलनेवाले लोगों को परमात्‍म-अवस्‍था प्राप्‍त करा देते हैं यही आपकी सबसे अधिक विशेषता है ॥570॥

		अस्‍त्‍येव देव तव चौदयिकोऽपि भाव: 
				किं त्‍वेष मोहरहितस्‍य न बन्‍धहेतु: ।
		योगानुरोधसमवाप्‍तशुभाणुवेद्य-
				बन्‍धं निबन्‍धन मुशन्‍त्‍यविरोधकत्‍वात् ॥571॥
हे देव ! यद्यपि आपके औदयिक भाव है परन्‍तु चूँकि आप मोहसे रहित हैं अत: वह बन्‍धका कारण नहीं है मात्र योगोंके अनुरोधसे आपके सातावेदनीय नामक पुण्‍य प्रकृतिका थोड़ा-सा बन्‍ध होता है पर वह आपका कुछ भी विघात नहीं कर सकता इसलिए आपको यथार्थमें बन्‍धरहित ही कहते हैं ॥571॥

		त्‍वत्‍पादपंकजषडड्.घ्रितयाप्‍तपुण्‍याद्
			गण्‍योऽभवत्‍सुरगणो गणनातिगश्री: ।
	      आनम्रमौलिरत एव नखोन्‍मुखांशु-
			भास्‍वन्‍मुख: शतमख: सुमुखस्‍तवाड़्घ्‍न्‍यो: ॥572॥
हे भगवन् ! आपके चरण-कमलों का भ्रमर बननेसे जो पुण्‍य प्राप्‍त हुआ था उसी से यह देवताओं का समूह गणनीय (माननीय) गिना गया है और उसी कारणसे उसकी लक्ष्‍मी संख्‍यासे बाहर हो गई है । यही कारण है कि नखोंकी ऊपरकी ओर उठनेवाली किरणों से जिसका मुख देदीप्‍यमान हो रहा है ऐसा यह इन्‍द्र मुकुट झुका कर आपके चरणोंके सम्‍मुख हो रहा है – आपके चरणों की ओर निहार रहा है ॥572॥

मालिनी
		प्रशमपरमकाष्‍ठानिष्ठितोदात्‍तमूर्ते:
				क्रमकरणविहीनज्ञानधामैकधाम्‍न: ।
		द्वितयनयमयोद्यद्धीरदिव्‍यध्‍वनेस्‍ते 
				ननु जिन परमात्‍मप्राभवं भाति भर्तु: ॥573॥
हे जिनेन्‍द्र ! आपका उत्‍कृष्‍ट शरीर प्रथम भाव की चरम सीमासे परिपूर्ण है, आप क्रम तथा इन्द्रियों से रहित केवलज्ञानरूपी तेजके एक मात्र स्‍थान हैं, आपकी गम्‍भीर दिव्‍यध्‍वनि निश्‍चय और व्‍यवहार नयसे परिपूर्ण होकर प्रकट हुई है तथा आप सबके स्‍वामी हैं इसलिए हे नाथ ! आपके परमात्‍मपदका प्रभाव बहुत ही अधिक सुशोभित हो रहा है ॥573॥

शार्दूलविक्रीडितम्
		ज्ञानं सर्वगतं स्‍वरूपनियतं ते स्‍यादहेतु: कृते-
				र्वीतेच्‍छायतना: स्‍वकृत्‍यपटवो वाचो विवाचामपि ।
		प्रस्‍थानस्थितयोऽप्‍यनात्‍मविहिता मात्‍मान्‍यबाधाप्रदा: 
					स त्‍वं निर्मलबोधदर्पणतले ज्ञेयाकृतिं धत्‍स्‍व मे ॥574॥
हे भगवन् ! यद्यपि आपका ज्ञान सर्वत्र व्‍याप्‍त है तो भी स्‍वरूपमें नियत है और वह किसी कार्य का कारण नहीं है । आपकी वाणी इच्‍छा के विना ही खिरती है तो भी वचनरहित (पशु आदि) जीवोंका भी आत्‍मकल्‍याण करने में समर्थ है । इसी प्रकार आपका जो विहार तथा ठहरना होता है वह भी अपनी इच्छा से किया हुआ । नहीं होता है और वह भी निज तथा पर किसीको भी बाधा नहीं पहुँचाता है । ऐसे हे देव ! आप मेरे निर्मलज्ञानरूपी दर्पणके तलमें ज्ञेयकी आकृतिको धारण करो अर्थात् मेरे ज्ञान के विषय होओ ॥574॥

		विश्‍वस्‍यास्‍खलितं प्रशास्ति तव वाग्‍याथात्‍म्‍यमात्‍मेशिनो
				यस्‍माद्दृष्‍टविरोधरोधरहिता रागाद्यविद्याच्छिद: ।
		तस्‍माद्धीर विकायसायकशिखामौखर्यवीर्यद्रु हो
				मोहद्रोहजयस्‍तवैव न परेष्‍वन्‍यायविन्‍यासिषु ॥575॥
हे भगवन्‍ ! आप आत्‍माके स्‍वामी हैं – अपनी इच्‍छाओं को अपने आधीन रखते हैं तथा आपने रागादि अविद्याओं का उच्‍छेद कर दिया है इसलिए आपके वचन प्रत्‍यक्षादि विरोधसे रहित होकर समस्‍त संसार के लिए विना किसी बाधाके यथार्थ उपदेश देते हैं । इसी तरह हे वीर ! आपने कामदेव के वाणोंकी शिखाकी वाचालता और शक्ति दोनों ही नष्‍ट कर दी है इसलिए मोहकी शत्रुताको जीतना आपके ही सिद्ध है अन्‍याय करनेवाले अन्‍य लोगोंमें नहीं ॥575॥

		देवो वीरजिनोऽयमस्‍तु जगतां वन्‍द्य: सदा मूर्ध्नि मे
				देवस्‍त्‍वं ह्णदये गणेश वचसा स्‍पष्‍टेन येनाखिलम् ।
		कारूण्‍यात्‍प्रथमानुयोगमवद: श्रद्धाभिवृद्धयावहं
				मद्भाग्‍योदयत: सतां स सहजो भावो ह्ययं तादृशाम् ॥576॥
समस्‍त जगत् के द्वारा वन्‍दना करने योग्‍य देवाधिदेव श्री वर्धमान स्‍वामी सदा मेरे मस्‍तक पर विराजमान रहें और हे गणधर देव ! आप भी सदा मेरे ह्णदय में विद्यमान रहें क्‍योंकि आपने मेरे भाग्‍योदयसे करूणाकर स्‍पष्‍ट वाणीके द्वारा श्रद्धाकी वृद्धि करनेवाला यह प्रथमानुयोग कहा है सो ठीक ही है क्‍योंकि ऐसे पुरूषोंका ऐसा भाव होना स्‍वाभाविक ही है ॥576॥

मालिनी
		इति कतिपयवाग्भिर्वर्धमानं जिनेन्‍द्रं
				मगधपतिरूद्रीर्णश्रद्धया सिद्धकृत्‍य: ।
		गणधृतमपि नुत्‍वा गौतमं धर्मधुर्य:
				स्‍वपुरमविशदुद्यत्‍तुष्टिरागामिसिद्धि: ॥577॥
इस प्रकार जिसे आगामी कालमें मोक्ष होनेवाला है जिसने अपना कार्य सिद्ध कर लिया है, जो धर्म का भार धारण करनेवाला है और जिसे भारी हर्ष उत्‍पन्‍न हो रहा है ऐसा मगधपति राजा श्रेणिक, श्री वर्धमान जिनेन्‍द्र और गौतम गणधरकी स्‍तुति कर अपने नगर में प्रविष्‍ट हुआ ॥577॥

		अनुष्‍टुप्छन्‍दसा ज्ञेया ग्रन्‍थसंखया तु विंशति: ।
		सहस्‍त्राणां पुरागस्‍य व्‍याख्‍यातृश्रोतृलेखकै: ॥578॥
आचार्य गुणभद्र कहते हैं कि व्‍याख्‍यान करनेवाले, सुननेवाले और लिखनेवालोंको इस पुराणकी संख्‍या अनुष्‍टुप् छन्‍दसे बीस हजार समझनी चाहिये ॥578॥
