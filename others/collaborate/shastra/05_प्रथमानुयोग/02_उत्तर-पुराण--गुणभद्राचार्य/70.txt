क्षान्‍त्‍यादिदश धर्मारालम्‍बनं यमुदाहरन् । सन्‍त: सद्धर्मचक्रस्‍य स नेमि: शंकरोऽस्‍तु न: ॥1॥
	अथानन्‍तर – सज्‍जन लोग जिन्‍हें उत्‍तम क्षमा आदि दश धर्म रूपी अरोंका अवलम्‍बन बतलाते हैं और जो समीचीन धर्मरूपी चक्रकी हाल हैं ऐसे श्री नेमिनाथ स्‍वामी हम लोगों को शान्ति करनेवाले हों ॥1॥

संवेगजननं पुण्‍यं पुराणं जिनचक्रिणाम् । बलानां च श्रुतज्ञानमेतद् वन्‍दे त्रिशुद्धये ॥2॥
	जिनेन्‍द्र भगवान् नारायण और बलभद्रका पुण्‍यवर्धक पुराण संसार से भय उत्‍पन्‍न करनेवाला है इसलिए इस श्रुतज्ञान को मन – वचन कायकी शुद्धिके लिए वन्‍दना करता हूं ॥2॥

पूर्वानुपूर्व्‍या वक्ष्‍येऽहं कृतमंगलसत्क्रिय: । पुराणं हरिवंशाख्‍यं यथावृत्‍तं यथाश्रुतम् ॥3॥
	मंगलाचरण रूपी सत्क्रिया करके मैं हरिवंश नामक पुराण कहूँगा और वह भी पूर्वाचार्योंके अनुसार जैसा हुआ है अथवा जैसा सुना है वैसा ही कहूंगा ॥3॥

अथ जम्‍बूमति द्वीपे विदेहेऽपरनामनि । सीतोदोदक्‍तटे देशे सुगन्धिलसमाह्णये ॥4॥
पुरे सिंहपुरे ख्‍यातो भूपोऽर्हद्दाससंज्ञक: । देव्‍यस्‍य जिनदत्‍ताख्‍या तयो: पूर्वभवार्जितात् ॥5॥
पुण्‍योदयात् समुद्धूतकामभोगै: सतृप्‍तयो: । काले गच्‍छत्‍यथान्‍येद्युरर्हतां परमेष्ठिनाम् ॥6॥
आष्‍टाह्निकहापूजां विधाय नृपतिप्रिया । कुलस्‍य तिलकं पुत्रं लप्‍सीयाहमिति स्‍वयम् ॥7॥
आशास्‍यासौ सुखं सुप्‍ता निशायां सुप्रसन्‍नधी: । सिंहे भार्केन्‍दुपद्माभिषेकानैक्षिष्‍ट सुव्रता ॥8॥
स्‍वप्‍नानन्‍तरमेवास्‍या गर्भे प्रादुरभूत्‍कृती । नवमासावसानेऽसावसूत सुतमूर्जितम् ॥9॥
तज्‍जन्‍मन: प्रभृत्‍यन्‍यैरजय्यस्‍तत्पिताऽभवत् । ततोऽपराजिताख्‍यानमकुर्वस्‍तस्‍य बान्‍धवा: ॥10॥
	इसी जम्‍बूद्वीप के पश्चिम विदे‍ह क्षेत्र में सीतोदा नदी के उत्‍तर तट पर सुगन्धिला नाम के देशमें एक सिंहपुर नाम का नगर है उसमें अर्हद्दास नाम का राजा राज्‍य करता था । उसकी स्‍त्री का नाम जिनदत्‍ता था । दोनों ही पूर्वभवमें संचित पुण्‍यकर्म के उदय से उत्‍पन्‍न हुए कामभोगों से संतुष्‍ट रहते थे । इस प्रकार दोनोंका सुख से समय बीत रहा था । किसी एक दिन रानी जिनदत्‍ताने श्री जिनेन्‍द्र भगवान् की अष्‍टाह्निका सम्‍बन्‍धी महापूजा करने के बाद आशा प्रकट की कि मै कुलके तिलकभूत पुत्रको प्राप्‍त करूँ’ । ऐसी आशा कर वह बडी प्रसन्‍नतासे रात्रिमें सुख से सोई । उसी रात्रिको अच्‍छे व्रत धारण करनेवाली रानीने सिंह, हाथी, सूर्य, चन्‍द्रमा और लक्ष्‍मी का अभिषेक इस पाँच स्‍वप्‍न देखनेके बाद ही कोई पुण्‍यात्‍मा उसके गर्भ में अवतीर्ण हुआ और नौ माह बीत जानेपर रानीने बलवान् पुत्र उत्‍पन्‍न किया । उस पुत्र के जन्‍म समय से लेकर उसका पिता शत्रुओं द्वारा अजय हो गया था इसलिए भाई – बान्‍धवोंने उसका नाम अपराजित रक्‍खा ॥4–10॥

रूपादिगुणसम्‍पत्‍या सार्द्धं वृद्धिमसावगात् । आयौवनं मनोहारी सुरेन्‍द्रो वा दिवौकसाम् ॥11॥
	वह रूप आदि गुणरूपी सम्‍पत्तिके साथ साथ यौवन अवस्‍था तक बढ़ता गया इसलिए देवोंमें इन्‍द्रके समान सुन्‍दर दिखने लगा ॥11॥

तदा मनोहारोद्यानगतं विमलवाहनम् । तीर्थकर्तारमाकर्ण्‍य वनपालमुखान्‍नृप: ॥12॥
स्‍वान्‍त:पुरपरीवारपरीतो भक्तिचोदित: । गत्‍वा प्रदक्षिणीकृत्‍य मुहुर्मुकुलितांजलि: ॥13॥
प्रप्रणम्‍य समभ्‍यर्च्‍य गन्‍धपुष्‍पाक्षतादिभि: । पीतधर्मामृतस्‍तस्‍मादकस्‍माद् भोगनिस्‍पृह: ॥14॥
तुजेऽपराजिताख्‍याय दत्‍वा सप्‍तांगसम्‍पदम् । तपोऽग्रयं समुपादत्‍त पंचभिर्भूभुजां शतै: ॥15॥
	तदनन्‍तर किसी एक दिन राजा ने  वनपालके मुखसे सुना कि मनोहर नाम के उद्यानमें विमलवाहन नामक तीर्थकर पधारे हुए हैं । सुनते ही वह भक्ति से प्रेरित हो अपनी रानियों तथा परिवारके लोगों के साथ वहाँ गया । वहाँ जाकर उसने बारबार प्रदक्षिणाएँ दीं, हाथ जोडे, प्रणाम किया, गन्‍ध, पुष्‍प अक्षत आदिके द्वारा अच्‍छी तरह पूजा की त‍था धर्मरूपी अमृत का पान किवा । यह सब करते ही अकस्‍मात् उसकी भोगोंकी इच्‍छा शान्‍त हो गई जिससे उसने अपराजित नामक पुत्र के लिए सप्‍त प्रकारकी विभूति प्रदान कर पाँच सौ राजाओं के साथ त्‍येष्‍ठ तप धारण कर लिया ॥11–15॥

कुमारोऽपि गृहीताणुव्रतादि: शुद्धदर्शन: । प्राविशल्‍लक्षितो लक्ष्‍म्‍या साक्षादिव पुरं हरि: ॥16॥
	कुमार अपराजितने भी शुद्ध सम्‍यग्‍दृष्टि होकर अणुव्रत आदि श्रावक के व्रत ग्रहण किये और फिर जिस तरह इन्‍द्र अमरावतीमें प्रवेश करता है उसी तरह लक्ष्‍मी से युक्‍त हो अपनी राजधानीमें प्रवेश किया ॥16॥

तन्‍त्रावापगतां चिन्‍तां निधाय निजमन्त्रिषु । सक्‍त: शास्‍त्रोक्‍तमार्गेण तदासौ धर्मकामयो: ॥17॥
	उसने स्‍वराष्‍ट्र तथा परराष्‍ट्र सम्‍बन्‍धी चिन्‍ता तो अपने मन्‍त्रियोंपर छोड़ दी और स्‍वयं शास्‍त्रोक्‍त मार्गसे धर्म तथा काममें लीन हो गया ॥17॥

कदाचिन्निजपित्रामा जिनं विमलवाहनम् । मुक्‍त्‍या वशीकृतं श्रुत्‍वा गन्‍धमादनपर्वते ॥18॥
अनिरीक्ष्‍य न भोक्ष्‍येऽहं जिनं विमलवाहनम् । इति प्रतिज्ञयाष्‍टोपवास्‍यासीदपराजित: ॥19॥
	किसी एक समय उसने सुना कि हमारे पिता के साथ श्री विमलवाहन भगवान् गन्‍धमादन पर्वतपर मोक्षको प्राप्‍त हो चुके हैं । यह सुनते ही उसने प्रतिज्ञा की कि ‘मैं श्री विमलवाहन भगवान् के दर्शन किये बिना भोजन नहीं करूँगा । इस प्रतिज्ञासे उसे आठ दिनका उपवास हो गया ॥18–19॥

तदा शक्राज्ञया यक्षपतिर्विमनवाहनम् । तस्‍य संदर्शयामास साक्षात्‍कृत्‍वा महाशुभम् ॥20॥
जैनगेहे समभ्‍यर्च्‍च तं सोऽपि कृतवन्‍दन: । भुड्क्‍तेस्‍म स्‍नेहशोकार्त्‍तचेतसां का विचारणा ॥21॥
	तदनन्‍तर इन्‍द्र की आज्ञा से यक्षपतिने उस राजा को महान् शुभ रूप श्री विमलवाहन भगवान् का साक्षात्‍कार कराकर दर्शन कराया । राजा अपराजितने जिन – मन्दिरमें उन विमलवाहन भगवान् की पूजा वन्‍दना करने के बाद भोजन किया सो ठीक ही है क्‍योंकि जिनका चित्‍त स्‍नेह तथा शोक से पीडि़त हो रहा है उन्‍हें तत्‍त्‍वका विचार कैसे हो सकता है ? ॥20–21॥

बसन्‍तसमयेऽन्‍येद्युर्नन्‍दीश्‍वरदिनेष्‍वसौ । जिनचैत्‍यानि सम्‍पूज्‍य तत्‍संस्‍तवनपूर्वकम् ॥22॥
तत्र स्थित: स्‍वयं धर्मदेशनां विदधत्‍सुधी: । खाद् वियच्‍चारणौ साधू प्रापतुस्‍तस्‍थतु: पद: ॥23॥
प्रणिपत्‍य तयोर्देवतास्‍तवावसितौ नृप: । सोपचारं समभ्‍येत्‍य श्रुत्‍वा धर्ममभाषत ॥24॥
भगवन्‍तावहं पूज्‍यौ क्‍कचित्‍प्राग्‍दृष्‍टवानिति । ज्‍येष्‍ठो मुनिरूवाचैवं सत्‍यमावां त्‍वयेक्षितौ ॥25॥
	किसी एक दिन वसन्‍त ऋतुकी आष्‍टाह्निका के समय बुद्धिमान् राजा अपराजित जिन – प्रतिमाओंकी पूजाकर उनकी स्‍तुति कर वहीं पर बैठा हुआ था और धर्मोपदेश कर रहा था कि उसी समय आकाश से दो चारणऋद्धि धारी मुनिराज आकर वहीं पर विराजमान हो गये । जिनेन्‍द्र भगवान् की स्‍तुतिके समाप्‍त होने पर राजा ने  बड़ी विनयके साथ उनके सन्‍मुख जाकर उनके चरणोंमें नमस्‍कार किया, धर्मोपदेश सुना और तदनन्‍तर कहा कि हे पूज्य ! हे भगवन् ! मैंने पहले कभी आपको देखा है । उन दोनों मुनियोंमें जो ज्‍येष्‍ठ मुनि थे वे कहने लगे कि हाँ राजन् ! ठीक कहते हो, हम दोनोंको आपने देखा है ॥22–25॥

त्‍वद्दर्शनप्रदेशं च वक्ष्‍यामि श्रृणु भूपते । पुष्‍करार्द्धापराद्रीन्‍द्रापरभागे महासरित् ॥26॥
तस्‍याश्‍चास्‍त्‍युत्‍तरे भागे गन्धिलो विषयो महान् । तत्‍खगाद्रयुत्‍तरश्रेण्‍यां सूर्यप्रभपुराधिप: ॥27॥
राजा सूर्यप्रभस्‍तस्‍य धारिणी प्राणवल्‍लभा । तयोश्चिन्‍तागतिर्ज्‍येष्‍ठस्‍तनुजोऽनुमनोगर्दि: ॥28॥
ततश्‍चपलगत्‍याख्‍यस्त्रिभिस्‍तैस्‍तौ मुंद गतौ । चिरं धर्मार्थकामैर्वा के न तुष्‍यन्ति सत्‍सुतै: ॥29॥
	परन्‍तु कहाँ देखा है ? वह स्‍थान मैं कहता हूं सुनो । पुष्‍करार्ध द्वीप के पश्चिम सुमेरू की पश्चिम दिशामें जो महानदी है उसके उत्‍तर तट पर एक गन्धित नाम का महादेश है । उसके विजयार्थ पर्वत की उत्‍तर श्रेणीमें सूर्यप्रभ नगरका स्‍वामी राजा सूर्यप्रभ राज्‍य करता था । उसकी स्‍त्री का नाम धारिणी था । उन दोनोंके बड़ा पुत्र चिन्‍तागति दूसरा मनोगति और तीसरा चपलगति इस प्रकार तीन पुत्र हुए थे । धर्म, अर्थ और कामके समान इन तीनों पुत्रोंसे वे दोनों माता – पिता सदा प्रसन्‍न रहते थे सो ठीक ही है क्‍योंकि उत्‍तम पुत्रोंसे कौन नहीं सन्‍तुष्‍ट होते हैं ? ॥26–29॥

तस्‍यामेवोत्‍तरश्रेण्‍यामरिन्‍दमपुरेश्‍वरात् । अरिंजयाख्‍यादजितसेनायामभवत्‍सुता ॥30॥
सती प्रीतिमती मेरूगिरे: सकलखेचरान् । त्रिर्भ्रान्‍त्‍या साऽजयच्चिन्‍तागतिं मुक्‍त्‍वा स्‍वविद्यया ॥31॥
	उसी विजयार्ध पर्वत की उत्‍तर श्रेणीमें अरिन्‍दमपुर नगर के राजा अरिंजय रहते थे उनकी अजितसेना नाम की रानी थी और दोनोंके प्रीतिमती नाम की सती पुत्री हुई थी । उसने अपनी विद्यासे चिन्‍तागतिको छोड़कर समस्‍त विद्याधरोंको मेरू पर्वत की तीन प्रदक्षिणा देनेमें जीत लिया था ॥30–31॥

जित्‍वा चिन्‍तागतिर्वेगात्‍तां पश्‍चादिति चाब्रवीत् । सम्‍भावय कनीयांसं मम त्‍वं रत्‍नमालया ॥32॥
श्रुततद्वचना साह नाहं जितवतोऽपरै: । मालामिमां क्षिपामीति स तामित्‍यब्रवीत् पुन: ॥33॥
गतियुद्धं त्‍वया पूर्वमनुजाभ्‍यां कृतं मम । अभिलाषात्‍ततस्‍त्‍या त्‍वं मया तद्वचनश्रुते: ॥34॥
निर्विण्‍णा सा निवृत्‍तार्यिकाभ्‍यासेऽगात्‍तप: परम् । तद्वीक्ष्‍य बहवस्‍तत्र निर्विद्य तपसि स्थिता: ॥35॥
	तत्‍पश्‍चात चिन्‍तागति उसे अपने वेगसे जीतकर कहने लगा कि तू रत्‍नों की माला से मेरे छोटे भाईको स्‍वीकार कर । चिन्‍तागतिके वचन सुनकर प्रीतिमतीने कहा कि जिसने मुझे जीता है उसके सिवाय दूसरेके गलेमें मैं यह माला नहीं डालूँगी । इसके उत्‍तरमें चिन्‍तागतिने कहा कि चूँकि तूने पहले उन्‍हें प्राप्‍त करने के इच्छा से ही मेरे छोटे भाइयोंके साथ गतियुद्ध किया था अत: तू मेरे लिए त्‍याज्‍य है । चिन्‍तागतिके यह वचन सुनते ही वह संसार से विरक्‍त हो गई और और उसने विवृत्‍ता नाम की आर्यिकाके पास जाकर उत्‍कृष्‍ट तप धारण कर लिया । यह देख वहाँ बहुतसे लोगों ने विरक्‍त होकर दीक्षा धारण कर ली ॥32–35॥

अनुजाभ्‍यां समं चिन्‍तागतिश्‍चालोक्‍य साहसम् । कन्‍याया जातसंवेगो गुरूं दमवराभिधम् ॥36॥
सम्‍प्राप्‍य संयमं प्राप्‍य शुद्धयष्‍टकमधिष्ठित: । प्रान्‍ते सामानिकस्‍तुर्य कल्‍पेऽजायत सानुज: ॥37॥
	कन्‍याका यह साहस देख जिसे वैराग्‍य उत्‍पन्‍न हो गया है ऐसे चिन्‍तागतिने भी अपने दोनों छोटे भाइयोंके साथ दमवर नामक गुरूके पास जाकर संयम धारण कर लिया और आठों शुद्धियोंको पाकर तीनों भाई चौथे स्‍वर्ग में सामाजिक जा‍तिके देव हुए ॥36–37॥

तत्र भोगान्‍बहून् भुक्‍त्‍वा सप्‍ताब्‍धिपरमायुषा । वतस्‍तावनुजौ जम्‍बूद्वीपपूर्वविदेहगे ॥38॥
विषये पुष्‍कलाबत्‍यां विजयार्द्धोत्‍तरे तटे । राजा गगनचन्‍द्राख्‍य: पुरे गगनवल्‍लभे ॥39॥
सुतो गगनसुन्‍दर्या तस्‍यामितमतिस्‍तत: । आवाममिततेजाश्‍च जातौ विद्यात्रयान्वितौ ॥40॥
	वहाँ सात सागर की उत्‍कृष्‍ट आयु पर्यन्‍त अनेक भोगों का अनुभव कर च्‍युत हुए और दोनों छोटे भाइयोंके जीव जम्‍बूद्वदीपके पूर्व विदेह क्षेत्र सम्‍बन्‍धी पुष्‍कला देशमें जो विजयार्ध पर्वत है उसकी उत्‍तर श्रेणीमें गगनवल्‍लभ नगर के राजा गगनचन्‍द्र और उनकी रानी गगनसुन्‍दरीके हम दोनों अमितमति तथा अमिततेज नाम के पुत्र उत्‍पन्‍न हुए हैं । हम दोनों ही तीनों प्रकारकी विद्याओंसे युक्‍त थे ॥38–40॥

अन्‍येद्यु: पुण्‍डरीकिण्‍यामावाभ्‍यां जन्‍मपूर्वजम् । आवयो: परिपृष्‍टेन जन्‍मत्रितयवृत्‍तकम् ॥41॥
सर्वं स्‍वयंप्रभाख्‍येन तीर्थनाथेन भाषितम् । ततोऽस्‍मदग्रज: क्‍काद्येत्‍यावयोरनुयोजने ॥42॥
भूमौ सिंहपुरे जातो राजते सोऽषराजित - । नाम्‍ना राज्‍यं समासाद्य स्‍वयमित्‍यर्हतोदितम् ॥43॥
	किसी दूसरे दिन हम दोनों पुण्‍डरीकिणी नगरी गये । वहाँ श्री स्‍वयंप्रभ तीर्थंकरसे हम दोनोंने अपने पिछले तीन जन्‍मोंका वृत्‍तान्‍त पूछा । तब स्‍वयंवप्रभ भगवान् ने सब वृत्‍तान्‍त ज्‍योंका त्‍यों कहा । तदनन्‍तर हम दोनोंने पूछा कि हमारा बड़ा भाई इस समय कहाँ उत्‍पन्‍न हुआ है ? इसके उत्‍तरमें भगवान् ने कहा कि वह सिंहपुर नगर में उत्‍पन्‍न हुआ है, अपराजित उसका नाम है, और स्‍वयं राज्‍य करता हुआ शोभायमान है ॥41–43॥

तत्‍समीपे समादाय संयमं त्‍वां विलोकितुम् । त्‍वयि जन्‍मान्‍तरस्‍नेहादिहागमनमावयो: ॥44॥
	यह सुनकर हम दोनोंने उन्‍हीं स्‍वयंप्रभ भगवान् के समीप संयम धारण कर लिया और तुम्‍हें देखनेके लिए तुम्‍हारे जन्‍मान्‍तरके स्‍नेहसे हम दोनों यहाँ आये हैं ॥44॥

पुण्‍योदयोदितान् भोगान् सर्वान् भूयोऽत्र भुक्‍तवान् । मासप्रमाणजीवी त्‍वं हितमद्य स्‍मराश्विति ॥45॥
	हे भाई ! अब तव तू पुण्‍यकर्म के उदय से प्राप्‍त हुए समस्‍त भोगों का उपभोग कर चुका है । अब तेरी आयु केवल एक माहकी शेष रह गई है इसलिए शीघ्र ही आत्‍म-कल्‍याणका विचार कर ॥45॥

श्रुत्‍वा तद्वचनं राजा वन्दित्‍वा तौ मुनीश्‍वरौ । युवां जन्‍मान्‍तरस्नेहान्निसंगत्‍वं गतावपि ॥46॥
उपकारं महान्‍तं मे कृतवन्‍तौ हितैषिणौ । इत्‍याख्‍यत्‍स तत: प्रीतौ तौ निजस्‍थानमीयतु: ॥47॥
तदैव स महीशोऽपि दत्‍त्‍वा राज्‍यं यथाविधि । प्रीतिंकरकुमाराय कृत्‍वाष्‍टाह्नि कपूजनम् ॥48॥
बन्‍धून् विसर्ज्‍य प्रायोपगमसंन्‍यासमुत्‍तमम् । विधाय षोडशे कल्‍पे द्वाविंशत्‍यब्धिजीवित: ॥49॥
सातंकरे विमानेऽभूदच्‍युतेन्‍द्रो महर्द्धिक: । दिव्‍यभोगांश्चिरं भुक्‍त्‍वा तत: प्रच्‍युत्‍य पुण्‍यभाक् ॥50॥
	राजा अपराजितने यह बात सुनकर दोनों मुनिराजोंकी वन्‍दना की और कहा कि आप यद्यपि निर्ग्रन्‍थ अवस्‍था को प्राप्‍त हुए हैं तो भी जन्‍मान्‍तरके स्‍नेहसे आपने मेरा बड़ा उपकार किया है । यथार्थमें आप ही मेरे हितेच्‍छु हैं । तदनन्‍तर उधर उक्‍त दोनों मुनिराज प्रसन्‍न होते हुए अपने स्‍थान पर गये इधर राजा अपराजितने अपना राज्‍य विधिपूर्वक प्रीतिंकर कुमार के लिए दिया, आष्‍टाह्नि क पूजा की, भाइयोंको विदा किया और स्‍वयं प्रायोपगमन नाम का उत्‍कृष्‍ट संन्‍यास धारण कर लिया । संन्‍यासके प्रभाव से वह सोलहवें स्‍वर्गके सातंकर नामक विमान में बाईस सागर की आयुवाला बड़ी-बड़ी ऋद्धियोंका धारक अच्‍युतेन्‍द्र हुआ । वह पुण्‍यात्‍मा वहाँ के दिव्‍य भोगों का चिरकाल तक उपभोग कर वहाँसे च्‍युत हुआ ॥46-50॥

द्वीपेऽस्मिन् भारते क्षेत्रे विषये कुरूजांगले । हस्तिनाख्‍यपुराधीश: श्रीचन्‍द्रस्‍य महीपते ॥51॥
श्रीमत्‍यां सुप्रतिष्‍ठाख्‍य: सुप्रतिष्‍ठ: सुतोऽभवत् । आपूर्णयौवनस्‍यास्‍य सुनन्‍दासीत् सुखप्रदा ॥52॥
	और इसी जम्‍बूद्वीप के भरतक्षेत्र सम्‍बन्‍धी कुरूजांगल देशमें हस्तिनापुरके राजा श्रीचन्‍द्रकी 
श्रीमती नाम की रानीसे सुप्रतिष्‍ट नाम का यशस्‍वी पुत्र हुआ । जब यह पूर्ण युवा हुआ तब सुनन्‍दा नाम की इसकी सुख देनेवाली स्‍त्री हुई ॥51-52॥

सुतं योग्‍यतमं मत्‍वा श्रीचन्‍द्रधरणीश्‍वर: । दत्‍तराज्‍योऽग्रहीद्दीक्षां सुमन्‍दरयर्ति श्रित: ॥53॥
	श्रीचन्‍द्र राजा ने  पुत्रको अत्‍यन्‍त योग्‍य समझ कर उसके लिए राज्‍य दे दिया और स्‍वयं सुमन्‍दर नामक मुनिराज के पास जाकर दीक्षा धारण कर ली ॥53॥

सुप्रतिष्‍ठोऽपि तद्राज्‍ये नि:कोपे सुप्रतिष्ठित: । यशोधरमुनेर्दानादवापाश्‍चर्यपन्‍चकम् ॥54॥
	सुप्रतिष्‍ठ भी निष्‍कण्‍टक राज्‍यमें अच्‍छी तरह प्रतिष्‍ठाको प्राप्‍त हुआ । एक दिन उसने यशोधर मुनिके लिए आ‍हार दान दिया था जिससे उसे पन्‍चाश्‍चर्यकी प्राप्ति हुई थी ॥54॥

अन्‍त:पुरान्वितोऽन्‍येद्यु: शशांककरनिर्मले । रम्‍ये हर्म्‍यतले स्थित्‍वा कुर्वन् दिगवलोकनम् ॥55॥
उल्‍कापातनमालोक्‍य भंगुरं भावयन् जगत् । सुदृष्‍टेर्ज्‍येष्‍ठपुत्रस्‍य कृत्‍वा राज्‍याभिषेचनम् ॥56॥
सुमन्‍दरजिनाभ्‍याशे लब्‍धबोधिरदीक्षत । क्रमेणैकादशांगानां पारगो भावनापर: ॥57॥
सम्‍यक्‍त्‍वादिषु बध्‍वासौ तीर्थकृत्‍कर्म निर्मलम् । स्‍वायुरन्‍ते समाधाय मासं संन्‍यासमास्थित: ॥58॥
अनुत्‍तरे जयन्‍ताख्‍ये सम्‍प्रापदहमिन्‍द्रताम् । त्रयस्त्रिंशत्‍समुद्रोपमायुर्हस्‍ततनूच्छ्रिति: ॥59॥
सार्द्धषोडशमासान्‍तनि:श्‍वासोऽभून्निराकुलम् । त्रयस्त्रिंशत्‍सहस्‍त्राब्‍दव्‍यतीतौ भोगसम्‍पदम् ॥60॥
भुन्‍जानो नि:प्रवीचारं लोकनालीगतावधि: । बलदीप्तिविकारादिगुणैस्‍तत्‍क्षेत्रमात्रक: ॥61॥
	किसी दूसरे दिन वह राजा चन्‍द्रमाकी किरणोंके समान निर्मल सुन्‍दर राजमहलके ऊपर अन्‍त:पुरके साथ बैठा हुआ दिशाओं को देख रहा था कि अकस्‍मात् उसकी दृष्टि उल्‍कापात पर पड़ी । उसे देखते ही वह संसार को नश्‍वर समझने लगा । तदनन्‍तर उसने सुदृष्टि नामक ज्‍येष्‍ठ पुत्रका राज्‍याभिषेक किया और आत्‍मज्ञान प्राप्‍त कर सुमन्‍दर नामक जिनेन्‍द्र के समीप दीक्षा धारण कर ली । अनुक्रम से उसने ग्‍यारह अंगोका अभ्‍यास किया और दर्शनविशुद्धि आदि सोलह कारण भावनाओं का चिन्‍तवन कर तीर्थंकर नामक निर्मल नाम-कर्म का बन्‍ध किया । जब आयु का अन्‍त आया तब समाधि धारण कर एक महीनेका संन्‍यास लिया जिसके प्रभाव से जयन्‍त नामक अनुत्‍तर विमान में अहमिन्‍द्र पदको प्राप्‍त किया । वहाँ उसकी तैंतीस सागर की आयु थी, एक हाथ ऊँचा शरीर था, वह साढे सोलह माहके अन्‍त में एक बार श्‍वास ग्रहण करता था, बिना किसी आकुलताके जब तेतीस हजार वर्ष बीत जाते थे तब एक बार आहार ग्रहण करता था, उसका सुख प्रवीचार – मैथुनसे रहित था, लोक – नाड़ीके अन्‍त तक उसके अवधिज्ञान का विषय था, वहीं तक उसके बल, कान्ति तथा विक्रिया आदि गुण भी थे ॥55– 61॥

एवं देवगतौ दिव्‍यसुखं सुखमहाम्‍बुधे: । सम्‍प्राप जातसन्‍तृप्ति: स्थितश्चिरसुखायुषा ॥62॥
	इस प्रकार वह देवगतिमें दिव्‍य सुख का अनुभव करता था, सुख रूपी महासागरसे सदा सन्‍तुष्‍ट रहता था और सुखदायी लम्‍बी आयु तक वहीं विद्यमान रहा था ॥62॥

यत: परं तदुद्भूते: क्रियते वंशवर्णनम् । द्वीपे जम्‍बूमति क्षेत्रे भरते वत्‍सदेशजे ॥63॥
कौशाम्‍ब्‍याख्‍ये सुविख्‍यातो नगरे मघवा नृप: । तद्देवी वीतशोकाऽभूत्‍सुत: ख्‍यातो रघुस्‍तयो: ॥64॥
	अब इस के आगे वह जिस वंश में उत्‍पन्‍न होगा उस वंशका वर्णन किया जाता है । जम्‍बूद्वीप के भरत क्षेत्र में एक वत्‍स नाम का देश है । उसकी कौशम्‍बी नगरी में अतिशय प्रसिद्ध राजा मधवा राज्‍य करता था । उसकी महादेवीका नाम वीतशोका था । कालक्रम से उन दोनोंके रघु नाम का पुत्र हुआ ॥ 
63– 64॥

सुमुखो नाम तन्‍नैव जात: श्रेष्‍ठी महर्द्धिक: । इत: कलिंगविषये पुराद्दन्‍तपुराह्णयात् ॥65॥
सार्थेन सममागच्‍छद्वीरदत्‍तो वणिक्‍सुत: । नाम्‍ना व्‍याधभयादेत्‍य भार्यया वनमालया ॥66॥
कौशाम्‍बीनगरं तत्र सुमुखाख्‍यं समाश्रयत् । वनमालां समालोक्‍य स श्रेष्‍ठी विहरन् बने ॥67॥
विकायसायकैस्‍तीक्ष्‍णै: कदाचिच्‍छरधीकृत: । मायावी वीररूत्‍तं तं पापी वाणिज्‍यहेतुना ॥68॥
प्राहिणोद् द्वादशाब्‍दानां दत्‍त्‍वा पुष्‍कलजीविकाम् । स्‍वीचकार सहाकीर्त्‍या वनमालां विलोमिताम् ॥69॥
	उसी नगर में एक सुमुख नाम का बहुत धनी सेठ रहता था । किसी एक समय कलिंग देशके दन्‍तपुर नामक नगर में वीरदत्‍त नाम का वैश्‍य पुत्र, व्‍याधोंके डरके कारण अपने साथियों तथा वनमाला नाम की स्‍त्रीके साथ कौशाम्‍बी नगरी में आया और वहाँ सुमुख सेठके आश्रय से रहने लगा । किसी दिन सुमुख सेठ वन में घूम रहा था कि उसकी दृष्टि वनमाला पर पड़ी । उसे देखते ही कामदेवने उसे अपने वाणोंका मानो तरकश बना लिया – वह कामदेव के वाणोंसे घायल हो गया । तदनन्‍तर मायाचारी पापी सेठने वीरदत्‍तको तो बहुत भारी आजीविका देकर बारह वर्ष के लिए व्‍यापारके हेतु बाहर भेज दिया और स्‍वयं लुभाई हुई वनमालाको अपकीर्तिके साथ स्‍वीकृत कर लिया – अपनी स्‍त्री बना लिया ॥65– 69॥

अतिवाह्यागतो वीरदत्‍तो द्वादश वत्‍सरान् । तद्विक्रियां समाकर्ण्‍य स्‍मरन् संसारदु:स्थितिम् ॥70॥
शोकाकुल: सुनिर्विण्‍ण: क्षीणपुण्‍यो निराश्रय: । वणिग् समग्रहीद्दीक्षां प्रोष्ठिलाख्‍यमुनिं श्रित: ॥71॥
	बारह वर्ष विता कर जब वीरदत्‍त वापिस आया तब वनमाला के विकार को सुन संसार की दु:खमय स्थितिका विचार करने लगा । अन्‍त में शोक से आकुल, पुण्‍यहीन, आश्रयरहित, वीरदत्‍तने विरक्‍त होकर प्रोष्ठिल मुनिके पास जिन – दीक्षा धारण कर ली ॥70–71॥

जीवितान्‍ते स संन्‍यस्‍य कल्‍पे सौधर्मनामानि । जातश्चित्रांगदो देव: प्रवीचारसुखाकर: ॥72॥
	आयु के अन्‍त में संन्‍यास मरण कर वह प्रथम सौधर्म स्‍वर्ग में प्रवीचारकी खान स्‍वरूप चित्रांगद नाम का देव हुआ ॥72॥

स श्रेष्‍ठी वनमाला च धर्मसिंहतपोभृते । दत्‍वा प्रासुकमाहारं निन्दित्‍वा निजदुष्‍कृतम् ॥73॥
	इधर सुमुख सेठ और वनमाला ने भी किसी दिन धर्मसिंह नामक मुनिराज के लिए प्रासुक आहार देकर अपने पाप की निन्‍दा की ॥73॥

अन्‍येद्युरशने: पातात्‍संप्राप्‍य मरणं समम् । भरते हरिवर्षाख्‍ये देशे भोगपुरे‍शिन: ॥74॥
प्रभंजनाख्‍यनृपतेर्मृकण्‍ड्वाख्‍या मनोरमा । हरिवंशेऽजनि श्रेष्‍ठी सिंहकेतुस्‍तयो: सुत: ॥75॥ 	
वस्‍वालयपुराधीशो वज्रचापमहीपते: । तत्रैवासौ सुभामाश्‍च वनमालानुरूपिणी ॥76॥
विद्युन्‍मालेति भूत्‍वा तुक् विद्युदुद्योतहासिनी । आपूर्णयौवनस्‍यासीत्सिंहकेतो: रतिप्रदा ॥77॥
	दूसरे ही दिन वज्रके गिरनेसे उन दोनोंकी साथ ही साथ मृत्‍यु हो गई । उनमेंसे सुमुख का जीव तो भरत क्षेत्रके हरिवर्ष नामक देशमें भोगपुर नगर के स्‍वामी हरिवंशीय राजा प्रभंजन मृकण्‍डु नाम की रानीसे सिंहकेतु नाम का पुत्र हुआ और वनमालाका जीव उसी हरिवर्ष देशमें वस्‍वालय नगर के स्‍वामी राजा वज्रचाप की सुभा नाम की रानीसे बिजलीकी क्रान्तिको तिरस्‍कृत करनेवाली विद्युन्‍माला नाम की पुत्री हुई जो सिंहकेतुके पूर्ण यौवन होने पर उसकी स्‍त्री हुई ॥74–77॥

जातु तौ दम्‍पती दृष्‍ट्वा देवे विहरणे वने । चित्रांगदे समुद्धृत्‍य हनिष्‍यामीति गच्‍छति ॥78॥
	किसी दिन वन – विहार करते समय चित्रांगद देवने उन दोनों दम्‍पतियोंको देखा और ‘मैं इन्‍हें मारूँगा’ ऐसे विचारसे वह उन्‍हें उठाकर जाने लगा ॥78॥

रघु: पुरातनो भूप: सुमुखस्‍य सखा प्रिय: । अणुव्रतफलेनाभूत्‍कल्‍पे सौधर्मनामनि ॥79॥
वर्य: सूर्यप्रभो नाम वीक्ष्‍य चित्रांगदं तदा । श्रणु मद्वचनं भद्र फलं किं तेऽनयो: मृतौ ॥80॥
पापानुबन्धि कर्मेदमयुक्‍तं युक्‍तिकारिणाम् । संसारद्रुमदु:खाभिधानं दु:खफलप्रदम् ॥81॥
ततो मिथुनमेतत्‍त्‍वं विसृज्‍येत्‍यभ्‍यधान्‍मुहु: । श्रुत्‍वा तज्‍जातकारूण्‍यस्‍तदमुंचदसौ सुर: ॥82॥
तौ सम्‍बोध्‍य समाश्‍वास्‍य तयोश्‍चम्‍पापुरे वने । सुखाप्तिं भाविनीं बुद्ध्‍वा सूर्यतेजो व्‍यसर्जयत् ॥83॥
	पहले जन्‍ममें सेठ सुमुखका प्रियमित्र राजा रघु अणुव्रतोंके फलसे सौधर्म स्‍वर्ग में सूर्यप्रभ नाम का श्रेष्‍ठ देव हुआ था । वह उस समय चित्रांगदको देखकर कहने लगा कि ‘हे भद्र ! मेरे वचन सुन, इन दोनोंके मर जानेसे तुझे क्‍या फल मिलेगा ? यह काम पाप का बन्‍ध करनेवाला है, युक्तिपूर्वक काम करनेवालों के अयोग्‍य है, संसार रूप वृक्ष के दु:खरूपी दुष्‍ट फलका देनेवाला है । इसलिए तू यह जोड़ा छोड़ दे’ इस प्रकार उसने बार बार कहा । उसे सुनकर चित्रांगदको भी दया आ गई और उसने उन दोनोंको छोड दिया । तदनन्‍तर सूर्यप्रभ देवने उन दोनों दम्‍पतियोंको संबोध कर आश्‍वासन दिया और आगे होनेवाले सुखकी प्राप्तिका विचार कर उन्‍हें चम्‍पापुरके वन में छोड़ दिया ॥79– 83॥ 

तत्‍पुराधीश्‍वरे चन्‍द्रकीर्तिनाममहीभुजि । विपुत्रे मरणं प्राप्‍ते राज्यसन्‍ततिसंस्थिते: ॥84॥
सपुण्‍यं योग्‍यमन्‍वेष्‍टुं वारणं शुभलक्षणम् । गन्‍धादिभि: समभ्‍यर्च्‍यामुंचत्‍सन्‍म‍न्त्रिमण्‍डलम् ॥85॥
	दैव योगसे उसी समय चम्‍पापुरका राजा चन्‍द्रकीर्ति विना पुत्र के मर गया था इसलिए राज्‍यकी परम्‍परा ठीक – ठीक चलानेके लिए सुयोग्‍य मन्त्रियोंने किसी योग्‍य पुण्‍यात्‍मा पुरूषको ढूँढ़नेके अर्थ किसी शुभ लक्षणवाले हाथीको गन्‍ध आदिसे पूजा कर छोड़ा था ॥84– 85॥

सोऽपि दिव्‍यो गजो गत्‍वा वनं पुण्‍यविपाकत: । तावुद्धृत्‍य निजस्‍कन्‍धमारोप्‍य पुरमागमत् ॥86॥
	वह दिव्‍य हाथी भी वन में गया और पुण्‍योदय से उन दोनों – सिंहकेतु और विद्युन्‍मालाको अपने कंधे पर बैठा कर नगर में वापिस आ गया ॥86॥

सिंहकेतोविधायाभिषेकं मन्‍त्र्यादयस्‍तदा । राज्‍यासनं समारोप्‍य बद्ध्वा पट्टं ससम्‍मदा: ॥87॥
	प्रसन्‍नतासे भरे हुए मन्‍त्री आदिने सिंहकेतुका अभिषेक किया, राज्‍यासन पर बैठाया और पट्ट बाँधा ॥87॥

त्‍वं कस्‍यात्रागत: कस्‍मादित्‍याहु: सोऽव्रवीदिदम् । प्रभंजन: पिता माता मृकण्‍डू मण्डिता गुणै: ॥88॥
हरिवंशामलव्योमसोमोऽहमिह केनचित् । सुरेणानीय मुक्‍त: सन् सह पत्‍न्‍या वने स्थित: ॥89॥
	तदनन्‍तर उन लोगोंने पूछा कि आप किसके पुत्र हैं और यहाँ कहाँसे आये हैं ? उत्‍तरमें सिंहकेतु ने कहा कि ‘मेरे पिताका नाम प्रभंजन है और माताका नाम गुणों से मण्डित मृकण्‍डू है । मैं हरिवंश रूपी निर्मल आकाशका चन्‍द्रमा हूं, कोई एक देव मुझे पत्‍नी सहित लाकर यहाँ वन में छोड़ गया है, मैं अब तक वन में ही स्थित था’ ॥88– 89॥

इति तद्वचनं श्रुत्‍वा मृकण्‍ड्वास्‍तनयो यत: । मार्कण्‍डेयस्‍तु नाम्‍नैष इति ते तमुदाहरन् ॥90॥
	सिंहकेतुके वचन सुनकर लोग चूंकि यह मृकण्‍डूका पुत्र है इसलिए उसका माकर्ण्‍डेय नाम रखकर उसी नाम से उसे पुकारने लगे ॥90॥

एष देवोपनीतं तद्राज्‍यं सुचिरमन्‍वभूत् । सन्‍ताने तस्‍य गिर्यन्‍तो हरिर्हिमागिरि: पर: ॥91॥
तृतीयो वसुगिर्याख्‍य: परेऽपि बहवो गता: । तदा कुशार्थविषये तद्वंशाम्‍बरभास्‍वत: ॥92॥
अवार्यनिजशौर्येण निर्जिताशेषविद्विष: । ख्‍यातशौर्यपुराधीशसूरसेनमहीपते: ॥93॥
सुतस्‍य शूरवीरस्‍य धारिण्‍याश्‍च तनूद्धवौ । विख्‍यातोऽन्‍धकवृष्टिश्‍च पतिर्वृष्टिर्नरादिवाक् ॥94॥
	इस प्रकार वह माकर्ण्‍डेय, दैवयोगसे प्राप्‍त हुए राज्‍य का चिरकाल तक उपभोग करता रहा । उसीके सन्‍तानमें हरिगिरि, हिमगिरि तथा वसुगिरि आदि अनेक राजा हुए । उन्‍हींमें कुशार्थ देशके शौर्यपुर नगरका स्‍वामी राजा शूरसेन हुआ जो कि हरिवंश रूपी आकाशका सूर्य था और अपनी शूरवीरतासे जिसने समस्‍त शत्रुओं को जीत लिया था । राजा शूरसेनके वीर नाम का एक पुत्र था उसकी स्‍त्री का नाम धारिणी था । इन दोनोंके अन्‍धकवृष्टि और नरवृष्टि नाम के दो पुत्र हुए ॥91–94॥

धर्मा वान्‍धकवृष्‍टेश्‍च सुभद्रायाश्‍च तुग्‍वरा: । समुद्रविजयोऽक्षोभ्‍यस्‍तत: स्तिमितसागर: ॥95॥
हिमवान् विजयो विद्वानचलो धारणाह्वय: । पूरण: पूरितार्थीच्‍छो नवमोऽप्‍यभिनन्‍दन: ॥96॥
वसुदेवोऽन्तिमश्‍चैवं दशाभूबन् शशिप्रभा: । कुन्‍ती माद्री च सोमे वा सुते प्रादुर्बभूवतु: ॥97॥
	अन्‍धकवृष्टिकी रानीका नाम सुभद्रा था । उन दोनोंके धर्मके समान गम्‍भीर समुद्रविजय 1, स्तिमितसागर 2, हिमवान् 3, विजय 4, विद्वान् अचल 5, धारण 6, पूरण 7, पूरितार्थीच्‍छ 8, अभिनन्‍दन 9, और वसुदेव 10 ये चन्‍द्रमा के समान कान्तिवाले दश पुत्र हुए तथा चन्द्रिकाके समान कान्तिवाली कुन्‍ती और माद्री नाम की दो पुत्रियाँ हुईं ॥95–97॥

समुद्रविजयादीनां नवानां सुरतप्रदा: । शिवदेव्‍यनु तस्‍य घृतीश्‍वराथ स्‍वयम्‍प्रभा ॥98॥
सुनीताख्‍या च शीता च प्रियावाक् च प्रभावती । कालिंगी सुप्रभा चेति बभूवुर्भुवनोत्‍तमा: ॥99॥
	समुद्रविजय आदि पहलेके नौ पुत्रों के क्रम से संभोग सुख को प्रदान करनेवाली शिवदेवी, घृतीश्‍वरा, स्‍वयंप्रभा, सुनीता, सीता, प्रियावाक्, प्रभावती, कालिंगी और सुप्रभा नाम की संसार में सबसे उत्‍तम स्त्रियाँ थीं ॥98–99॥

पद्मावत्‍या द्वितीयस्‍य वृष्‍टेश्‍च तनयास्‍त्रय: । उग्रदेवमहाद्युक्तिसेनान्‍ताश्‍च गुणान्विता: ॥100॥
	राजा शूरवीरके द्वितीय पुत्र नरवृष्टिकी रानीका नाम पद्मावती था और उससे उनके उग्रसेन, देवसेन तथा महासेन नाम के तीन गुणी पुत्र उत्‍पन्‍न हुए ॥100॥

गान्‍धारी च सुता प्रादुरभवन् शुभदायिन: । अथ कौरवमुख्‍यस्‍य हस्तिनाख्‍यपुरेशिन: ॥101॥
शक्तिनाममहीशस्‍य शतक्‍याश्‍च पराशर: । तस्‍य मत्‍स्‍यकुलोत्‍पन्‍नराजपुत्र्यां सुतोऽभवत् ॥102॥
सत्‍यवत्‍यां सुधीर्व्‍याप्‍त: पुनर्व्‍याससुभद्रयो: । घृतराष्‍ट्रो महान् पाण्‍डुर्विदुरश्‍च सुतास्‍त्रय: ॥103॥
	इनके सिवाय एक गन्‍धारी नाम की पुत्री भी हुई । ये सब पुत्र – पुत्रियाँ अत्‍यन्‍त सुख देनेवाले थे । इधर हस्तिनापुर नगर में कौरव वंशी राजा शक्ति राज्‍य करता था । उसकी शतकी नाम की रानीसे पराशर नाम का पुत्र हुआ । उस पराशरके मत्‍स्‍य कुलमें उत्‍पन्‍न राजपुत्री रानी सत्‍यवतीसे बुद्धिमान् व्‍यास नाम का पुत्र हुआ । व्‍यासकी स्‍त्री का नाम सुभद्रा था इसलिए तदनन्‍तर उन दोनोंके घृतराष्‍ट्र, पाण्‍डु और विदुर ये तीन पुत्र हुए ॥101–103॥

अथात्रैत्‍य विहारार्थं कदाचिद्वज्रमालिनि । नभोयायिनि विस्‍मृत्‍य गते हस्‍तांगुलीयकम् ॥104॥
विलोक्‍य पाण्‍डुभूपालो गहने तत्‍समग्रहीत् । स्‍मृत्‍वा खगं विवृत्‍यैत्‍य मुद्रिकां तामितस्‍तत: ॥105॥
अन्विच्‍छन्‍तं विलोक्‍याह पाण्‍डु: किं मृग्‍यते त्‍वया । इति तद्वचनं श्रुत्‍वा विद्याधृन्‍मम मुद्रिका ॥106॥
बिनष्‍टेत्‍यवदत्‍तस्‍य पाण्‍डुश्‍चैतामदर्शयत् । पुन: किमनया कृत्‍यमिति तस्‍यानुयोजनात् ॥107॥
भद्रैषा कामरूपस्‍य साधनीत्‍यब्रवीत्‍खग: । तद्येवं कानिचिद् भ्रातर्दिनान्‍येषास्‍तु मत्‍करे ॥108॥
प्रभावमस्‍या: पश्‍यामीत्‍यर्थितस्‍तेन सोऽप्‍यदात् । पाण्‍डुश्‍च तत्‍कृतादृश्‍यनिजरूपेण संगमम् ॥109॥
कुन्‍त्‍या सहाकृतोत्‍पन्‍नस्‍तत्र कर्णाह्वय: सुत: । तत: परैरविदितं मंजूषाख्‍यं सकुण्‍डलम् ॥110॥
सरत्‍नकवचं लेख्‍यपत्रकेण सहार्भकम् । कुन्‍तीपरिजन: कालिंगया: प्रवाहे मुमोच तम् ॥111॥
	अथानन्‍तर – किसी एक समस वज्रमाली नाम का विद्याधर क्रीडा करने के लिए हस्तिनापुरके वन में आया था । वह वहाँ अपने हाथकी अंगूठी भूलकर चला गया । इधर राजा पाण्‍डु भी उसी वन में घूम रहे थे । इन्‍हें वह अंगूठी दिखी तो इन्‍होंने उठा ली । जब उस विद्याधरको अंगूठीका स्‍मरण आया तब वह लौटकर उसी वन में आया तथा यहाँ वहाँ उसकी खोज करने लगा । उसे ऐसा करते देख पाण्‍डुने कहा कि आप खोज रहे हैं ? पाण्‍डुके वचन सुनकर विद्याधरने कहा कि मेरी अंगूठी गिर गई है । इसके उत्‍तरमें पाण्‍डुने उसे अंगूठी दिखा दी । पश्‍चात् पाण्‍डुने उस विद्याधरसे पूछा कि इससे क्‍या काम होता है ? उत्‍तरमें विद्याधरने कहा कि हे भद्र ! यह अंगूठी इच्‍छानुसार रूप बनानेवाली है । यह सुन कर पाण्‍डुने प्रार्थना की कि हे भाई ! यदि ऐसा है तो यह अंगूठी कुछ दिन तक मेरे हाथमें रहने दो, मैं इसका प्रभाव देखूँगा । पाण्‍डुकी इस प्रार्थना पर उस विद्याधरने वह अंगूठी उन्‍हें दे दी । पाण्‍डुने उस अंगूठीके द्वारा किये अपने अदृश्‍य रूप से कुन्‍तीके साथ समागम किया जिससे उसके कर्ण नाम का पुत्र उत्‍पन्‍न हुआ । कुन्‍तीके परिजनोंने दूसरोंको विदित न होने पावे इस तरह छिपा कर उस बालक को एक संदूकचीमें रक्‍खा, उसे कुण्‍डल तथा रत्‍नोंका कवच पहिनाया और एक परिचायक पत्र साथ रखकर यमुना नदी के प्रवाहमें छोड़ दिया ॥104-111॥

चम्‍पापुरेश्‍वरो यान्‍तीमानाय्यादित्‍यनामक: । बालभानुमिवान्‍तस्‍थं बालकं स सविस्‍मय: ॥112॥
पश्‍यन् स्‍वदेव्‍यै राधायै तोक: स्‍यादिति भाववित् । दत्‍वा सकृद्विलोक्‍यैनं राधाकर्णपरिस्‍पृशम् ॥113॥
अस्‍तु कर्णाभिधानोऽयमिति सादरमब्रवीत् । पाण्‍डो: कुन्‍त्‍या च मद्रया च पाणिग्रहणपूर्वकम् ॥114॥
प्राजापत्‍येन सम्‍बन्‍धो विवाहेनाभवत्‍पुन: । कुन्‍त्‍यामजनि धर्मिष्‍ठो धर्मपुत्रो धराधिप: ॥115॥
भीमसेनोऽनुपार्थश्‍च त्रयो वर्गत्रयोपमा: । माद्रयां च नकुलो ज्‍येष्‍ठ: सहदेवस्‍ततोऽन्‍वभूत् ॥116॥
	चम्‍पापुरके राजा आदित्‍यने बहती हुई सन्‍दूकचीको मँगाकर जब खोला तो उसके भीतर स्थित बालसूर्य के समान बालक को देखकर वह विस्‍मयमें पड़ गया । उसने सोचा कि यह पुत्र अपनी रानी राधाके लिए हो जायगा । यह विचार कर उसने वह पुत्र राधाके लिए दे दिया । राधाने जब उस पुत्रको देखा तब वह अपने कर्ण - कानका स्‍पर्श कर रहा था इसलिए उसने बड़े आदरसे उसका कर्ण नाम रख दिया । यह सब होने के बाद राजा पाण्‍डुका कुन्‍ती और माद्रीके साथ पाणिग्रहणपूर्वक प्राजापत्‍य विवाहसे सम्‍बन्‍ध हो गया । कुन्‍तीके धर्मपुत्र - युधिष्ठिर नाम का धर्मात्‍मा राजा उत्‍पन्‍न हुआ फिर क्रम से भीमसेन और अर्जुन उत्‍पन्‍न हुए । उसके ये तीनों पुत्र धर्म अ‍र्थ काम रूप त्रिवर्गके समान जान पड़ते थे । इसी प्रकार माद्रीके ज्‍येष्‍ठ पुत्र सहदेव और उसके बाद नकुल उत्‍पन्‍न हुआ था ॥112-116॥

घृतराष्‍ट्राय गान्‍धारी दत्‍वा दुर्योधनोऽजनि । तयोर्दु:शासन: पश्‍चादथ दुर्धर्षणस्‍तत: ॥117॥
दुमर्षणाद्या: सर्वेऽपि शतमेकं महौजस: । एवं सुखेन सर्वेषां कालो गच्‍छति लीलया ॥118॥
	धृतराष्‍ट्रके लिए गान्‍धारी दी गई थी अत: उन दोनोंके सर्व प्रथम दुर्योधन उत्‍पन्‍न हुआ । उसके पश्‍चात् दु:शासन, दुर्घर्षण तथा दुर्मर्षण आदि उत्‍पन्‍न हुए । ये सब महाप्रतापी सौ भाई थे । इस तरह सबका काल लीला पूर्वक सुख से व्‍यतीत हो रहा था ॥117-118॥

अन्‍येद्यु: सुप्रतिष्‍ठाख्‍यो मुनीन्‍द्रो गन्‍धमादने । गिरौ सन्निहित: शूरवीराख्‍यो वन्दितुं निजै: ॥119॥
पुत्रपौत्रादिभि: सार्द्धं गत्‍वाभ्‍यर्च्‍याभिनुत्‍य तम् । श्रुत्‍वा धर्मं तदुद्दिष्‍टं स संवेगपरायण: ॥120॥
कृत्‍वाभिषेचनं दत्‍त्‍वा राज्‍यमन्‍धकवृष्‍टये । योग्‍योऽयमिति संयोज्‍य यौवराज्‍यं कनीयसे ॥121॥
संयमं स्‍वयमादाय तपांस्‍युच्‍चै: समाचरन् । गतेषु द्वादशाब्‍देषु पर्वते गन्‍धमादने ॥122॥
प्रतिमायोगमालम्‍ब्‍य सुप्रतिष्‍ठस्‍य तिष्‍ठत: । देव: सुदर्शनो नाम चकारोपद्रवं क्रुधा ॥123॥
उपसर्ग विजित्‍यास्‍य सोढ्वाऽशेपपरीषहान् । ध्‍यानेनाहत्‍य घातीनि प्रादुरासीत् स केवली ॥124॥
	किसी दूसरे दिन गन्‍धमादन नामक पर्वत पर श्री सुप्रतिष्‍ठ नामक मुनिराज आकर विराजमान हुए । राजा शूरवीर अपने पुत्र पौत्र आदि के साथ उनकी वन्‍दनाके लिए गया । वहाँ जाकर उसने उनकी पूजा की, स्‍तुति की और उनके द्वारा कहा हुआ धर्म का उपदेश सुना । उपदेश सुनने से उसका चित्‍त संसार से भयभीत हो गया अत: उसने अभिषेक कर अन्‍धकवृष्टिके लिए राज्‍य दे दिया और ‘यह योग्‍य है’ ऐसा समझकर छोटे पुत्र नरवृष्टि के लिए युवराज पद दे दिया । तदनन्‍तर वह स्‍वयं संयम धारण कर उत्‍कृष्‍ट तपश्‍चरण करने लगा । अनुक्रम से बारह वर्ष बीत जानेपर वही सुप्रतिष्‍ठ मुनिराज उसी गन्‍धमादन पर्वत पर प्रतिमा योग धारण कर पुन: विराजमान हुए । उस समय सुदर्शन नाम के देवने क्रोधवश कुछ उपसर्ग किया परन्‍तु वे इसके द्वारा किये हुए समस्‍त उपसर्गको जीतकर तथा समस्‍त परिषहों को सह कर ध्‍यान के द्वारा घातिया कर्मों का क्षय करते हुए केवलज्ञानी हो गये ॥119-124॥

देवैरन्‍धकवृष्टिश्‍च सह पूजार्थमागत: । अपृच्‍छदेवं देवायं देवस्‍ते केन हेतुना ॥125॥
महोपसर्गं पूज्‍यस्‍य कृतवानिति विस्‍मयात् । तदुक्‍त्‍यवसितौ व्‍यक्‍तं जिनेन्‍द्रोऽप्‍येवमब्रवीत् ॥126॥
द्वीपेऽस्मिन् भारते क्षेत्रे कलिंगविषये पुरे । कान्‍च्‍यां वणिक्सुत: सूरदत्‍तोऽन्‍यश्‍च सुदत्‍तवाक् ॥127॥
	उस समय सब देवों के साथ - साथ अन्‍धकवृष्टि भी उनकी पूजा के लिए गया था । वहाँ उसने आश्‍चर्य से पूछा कि हे देव ! इस देवने पूजनीय आपके ऊपर यह महान् उपसर्ग किस कारण किया है ? अन्‍धकवृष्टिके ऐसा कह चुकने पर जिनेन्‍द्र भगवान् सुप्रतिष्‍ठ केवली इस प्रकार कहने लगे – 
इसी जम्‍बूद्वीप के भरतक्षेत्र सम्‍बन्‍धी कलिंग देशके कान्‍चीपुर नगर में सूरदत्‍त और सुदत्‍त नाम के दो वैश्‍य पुत्र रहते थे ॥125-127॥

लंकाद्वीपादिषु स्‍वैरं समावर्ज्‍य निजं धनम् । पुरोऽन्‍यक्षिपतां गूढं प्रवेशे शुल्‍कभीलुकौ ॥128॥
मूले क्षुपविशेषस्‍यानभिज्ञानमथोऽन्‍यदा । कश्चिन्‍मद्यप्रयोगार्थं वने तद्योग्‍यभूरूहाम् ॥129॥
मूलान्‍युत्‍खन्‍य सड़्गृह्णन विलोक्‍य बहु तद्धनम् । किमनेन मुधा मूलखननेनाल्‍पहेतुना ॥130॥
सुप्रभूतमिदं लब्‍धं धनं दारिद्य्रविद्रुतिम् । विदधात्‍यामृतेर्भोगैरित्‍यादाय गतस्‍तत: ॥131॥
	उन दोनोंने लंका आदि द्वीपोंमें जाकर इच्‍छानुसार बहुत - सा धन कमाया और लौटकर जब नगर में प्रवेश करने लगे तब उन्‍हें इस बात का भय लगा कि इस धन पर टैक्‍स देना पड़ेगा । इस भय से उन्‍होंने वह धन नगर के बाहर ही किसी झाड़ीके नीचे गाड़ दिया और कुछ पहिचानके लिए चिह्न भी कर दिये । दूसरे दिन कोई एक मनुष्‍य मदिरा बनानेके लिए उसके योग्‍य वृक्षोंकी जड़ खोदता हुआ वहाँ पहुँचा । खोदते समय उसे वह भारी धन मिल गया । धन देखकर उसने विचार किया कि जिससे थोड़ा ही लाभ होता है ऐसे इन वृक्षोंकी जड़ोंके उखाड़नेसे क्‍या लाभ है ? मुझे अब बहुत भारी धन मिल गया है यह मेरी सब दरिद्रताको दूर भगा देगा । मैं मरण पर्यन्‍त इस धनसे भोगों का सेवन करूँगा, ऐसा विचार वह सब धन लेकर चला गया ॥128-131॥

तदागत्‍य वणिक्पुत्रो तत्‍प्रदेशे निजं धनम् । अनिरीक्ष्‍य मृतौ हत्‍वा श्रद्धधानौ परस्‍परम् ॥132॥
बद्ध्‍वायु: क्रोधलोभाभ्‍यामाद्यं नरकमीयतु: । तत्र दु:खं चिरं भुक्‍त्‍वा ततो विन्‍ध्‍याद्रिकन्‍दरे ॥133॥
जातौ मेषौ पुनस्‍तत्राप्‍यन्‍योन्‍यवधकारिणौ । गोकुले वृषभौ जातौ गंगातटनिवासिनि ॥134॥
तत्र जन्‍मान्‍तरद्वेषात् कृतयुद्धौ गतासुकौ । सम्‍मेदपर्वते जातौ वानरौ वा नरौ धिया ॥135॥
	दूसरे दिन जब वैश्‍यपुत्र उस स्‍थान पर आये तो अपना धन नहीं देखकर परस्‍पर एक दूसरे पर धन लेनेका विश्‍वास करते हुए लड़ने लगे और परस्‍पर एक दूसरेको मारते हुए मर गये । वे क्रोध और लोभके कारण नरकायुका बन्‍धकर पहले नरकमें जा पहुँचे । चिरकाल तक वहाँ के दु:ख भोगनेके बाद वहाँसे निकले और विन्‍ध्‍याचलकी गुफामें मेढ़ा हुए । वहाँ भी परस्‍पर एक दूसरे का वध कर वे गंगा नदी के किनारे बसनेवाले गोकुलमें बैल हुए । वहाँ भी जन्‍मान्‍तर के द्वेषके कारण दोनों युद्ध कर मरे और सम्‍मेदपर्वत पर बुद्धिसे मनुष्‍यों की समानता करनेवाले वानर हुए ॥132-135॥

शिलासलिलहेतोस्‍तौ कलहं खलु चक्रतु: । मृतस्‍तयो: सपद्येक: पर: कण्‍ठगतासुक: ॥136॥
सुरदेवादिगुर्वन्‍तचारणाभ्‍यां समुत्‍सुक: । श्रुत्‍वा पन्‍चनमस्‍कारं धर्मश्रुतिपुरस्‍सरम् ॥137॥
सौधर्मकल्‍पे चित्रांगदाख्‍यो देवोऽजनिष्‍ट स: । ततो निर्गत्‍य जम्‍ब्‍वादिद्वीपे भरतमध्‍यगे ॥138॥
सुरम्‍यविषये पोदनेश: सुस्थितभूपते: । सुलक्षणायां पुत्रोऽभूत्‍सुप्रतिष्‍ठावरिष्‍ठधी: ॥139॥
	वहाँ पर भी पत्‍थरसे निकलनेवाले पानीके कारण दोनों कलह करने लगे । उनमेंसे एक तो शीघ्र ही मर गया और दूसरा कण्‍ठगत प्राण हो गया । उसी समय वहाँ सुरगुरू और देवगुरू नाम के दो चारण ऋद्धिधारी मुनिराज आ पहुँचे । उन्‍होंने उसे पन्‍च नमस्‍कार मन्‍त्र सुनाया, जिसे उसने बड़ी उत्‍सुकतासे सुना और धर्मश्रवणके साथ - साथ मरकर सौधर्म स्‍वर्ग में चित्रांगद नाम का देव हुआ । वहाँसे निकल कर वह उसी जम्‍बूद्वीप के भरतक्षेत्र के मध्‍य में स्तिथ पोदनपुर नगर के स्‍वामी राजा सुस्थितकी सुलक्षणा नाम की रानीसे उत्‍कृष्‍ट बुद्धिका धारक सुप्रतिष्‍ठ नाम का पुत्र हुआ ॥136–139॥

कदाचित्‍प्रावृडारम्‍भे गिरावसितनामनि । युद्धं मर्कटयोर्वीक्ष्‍य स्‍मृतप्राग्‍जन्‍मचेष्टित: ॥140॥
	किसी एक समय वर्षा ऋतुके प्रारम्‍भमें उसने असित नाम के पर्वत पर दो वानरोंका युद्ध देखा । जिससे उसे अपने पूर्व जन्‍मकी समस्‍त चेष्‍टाओं का स्‍मरण हो गया ॥140॥

सुधर्माचार्यमासाद्य दीक्षित्‍वाऽभवदीदृश: । सूरदत्‍तचर: सोऽहं सुदत्‍तोप्‍यनुजो भवे ॥141॥
भ्रान्‍त्‍वान्‍ते सिन्‍धुतीरस्‍थमृगायणतपस्विन: । विशालायाश्‍च तोकोऽभूद्गोतमाख्‍य: कुदर्शनात् ॥142॥
तप: पन्‍चाग्निमध्‍येऽसौ विधाय ज्‍योतिषां गणै: । देव: सुदर्शनो नाम्‍ना भूत्‍वा प्राग्‍जन्‍मवैरत: ॥143॥
ममायमकरोदीदृगिति सद्वाक्‍यमादरात् । श्रुत्‍वा सुदर्शनो मुक्‍तवैर: सद्धर्ममग्रहीत् ॥144॥
	उसी समय उसने सुधर्मा‍चार्य के पास जाकर दीक्षा ले ली । वही सूरदत्‍तका जीव मैं यह सुप्रतिष्‍ठ हुआ हूँ । मेरा छोटा भाई सुदत्‍त संसार में भ्रमण करता हुआ अन्‍त में सिन्‍धु नदी के किनारे रहनेवाले मृगायण नामक तपस्‍वीकी विशाला नाम की स्‍त्रीसे गोतम नाम का पुत्र हुआ । मिथ्‍यादर्शनके प्रभाव से वह पंचाग्नियोंके मध्‍य में तपश्‍चरण कर सुदर्शन नाम का ज्‍यौतिष्‍क देव हुआ है । पूर्व भवके वैरके कारण ही इसने मुझ यह उपसर्ग किया है । सुदर्शन देवने उन सुप्रतिष्‍ठ केवली के वचन बड़े आदरसे सुने और सब वैर छोड़कर समीचीन धर्म स्‍वीकृत किया ॥141–144॥

अथातोऽन्‍धकवृष्टिश्‍च श्रुत्‍वा मुकलयन्‍करौ । स्‍वपूर्वभवसम्‍बन्‍धमपृच्‍छज्जिनपुंगवम् ॥145॥
	तदनन्‍तर राजा अन्‍धकवृष्टिने यह सब सुननेके बाद हाथ जोड़कर उन्‍हीं सुप्रतिष्‍ठ जिनेन्‍द्रसे अपने पूर्व भवका सम्‍बन्‍ध पूछा ॥145॥

वीतरागोऽपि सोऽप्‍याह तत्‍पृष्‍टं शिष्‍टगीर्गुण: । निर्निमित्‍तहिताख्‍यानं नाम तेषु निसर्गजम् ॥146॥
	शिष्‍ट वचन बोलना ही जिनकी वाणीका विशेष गुण है ऐसे वीतराग सुप्रतिष्‍ठ भगवान् कहने लगे सो ठीक ही है क्‍योंकि बिना किसी निमित्‍तके हितकी बात कहना उन जैसोंका स्‍वाभाविक गुण है ॥146॥

द्वीपेऽत्रैव विनीतायां नरेन्‍द्रोऽनन्‍तवीर्यवाक् । सुरेन्‍द्रदत्‍तस्‍तत्रैव वैश्‍यो वैश्रवणोपम: ॥147॥
दशभिर्नित्‍यपूजायामष्‍टम्‍यां द्विगुणैस्‍तत: । चतुर्गुणैरमावस्‍यायां पर्वण्‍यष्‍टभिर्गुणै: ॥148॥
दीनारैरर्हतां पूजां करोति विहितव्‍ययै: । सहित: पात्रदानेन सशील: सोपवासक: ॥149॥
धर्मशील इति ख्‍यातिं स समापापपापक: । गन्‍तुं वारिपथं वांच्‍छन्‍नन्‍येद्युर्वणिजां वर: ॥150॥
द्वादशाब्‍दै: समावर्ज्‍य धनमागन्‍तुक: परम् । जिनपूजाव्‍ययायार्थं द्वादशाब्‍दनिबन्‍धनम् ॥151॥
मित्रस्‍य रूद्रदत्‍तस्‍य ब्राह्मणस्‍य करे न्‍यधात् । अनेन जिनपूजादिं कुर्वहं वा त्‍वमित्‍यसौ ॥152॥
	वे कहने लगे कि इसी जम्‍बूद्वीपकी अयोध्‍या नगरी में अनन्‍तवीर्य नाम का राजा रहता था । उसी नगरी में कुबेरके समान सुरेन्‍द्रदत्‍त नाम का सेठ रहता था । वह सेठ प्रतिदिन दश दीनारोंसे, अष्‍टमीको सोलह दीनारोंसे, अमावसको चालीस दीनारोंसे और चतुर्दशीको अस्‍सी दीनारोंसे अर्हन्‍त भगवान् की पूजा करता था । वह इस तरह खर्च करता था, पात्र दान देता था, शील पालन करता था और उपवास करता था । इन्‍हीं सब कारणों से पापरहित उस सेठने ‘धर्मशील’ इस तरहकी प्रसिद्धि प्राप्‍त की थी । किसी एक दिन उस सेठने जलमार्गसे जाकर धन कमानेकी इच्‍छा की । उसने बारह वर्ष तक लौट आनेका विचार किया था इसलिए बारह वर्ष तक भगवान् की पूजा करने के लिए जितना धन आवश्‍यक था उतना धन उसने अपने मित्र रूद्रदत्‍त ब्राह्मणके हाथमें सौंप दिया और कह दिया कि इससे तुम जिनपूजा आदि कार्य करते रहना क्‍योंकि आप मेरे ही समान हैं ॥147–152॥

तस्मिन् गते स विप्रोऽपि स्‍त्रीद्यूतव्‍यसनादिभि: । धनं कतिपयैरेव दिनैर्व्‍ययमनीनयत् ॥153॥
सेठके चले जाने पर रूद्रदत्‍त ब्राह्मण ने वह समस्‍त धन परस्‍त्रीसेवन तथा जुआ आदि व्‍यसनोंके द्वारा कुछ ही दिनोंमें खर्च कर डाला ॥  153॥

ततश्‍चौर्यादिदुष्‍कर्मसक्‍त तलवरो द्विजम् । श्‍येनकाख्‍यो भ्रमन् दृष्‍ट्वा रात्रौ त्‍वां हन्‍म्‍यहं नहि ॥154॥
द्विजाख्‍याधारिणं याहि नगराद् द्रक्ष्‍यसे यदि । पुन: कृतान्‍तवक्‍त्रं त्‍वं नेष्‍यसे दुष्क्रियो मया ॥155॥
	तदनन्‍तर वह चोरी आदिमें आसक्‍त हो गया । श्‍येनक नामक कोतवालने उसे चोरी करते हुए एक रातमें देख लिया । देखकर कोतवालने कहा कि चूँकि तू ब्राह्मण नाम को धारण करता है अत: मैं तुझे मारता नहीं हूं, तू इस नगरसे चला जा, यदि अब फिर कभी ऐसा दुष्‍कर्म करता हुआ दिखेगा तो अवश्‍य ही मेरे द्वारा यमराज के मुख में भेज दिया जायगा - मारा जायगा ॥154-155॥

इत्‍यत्‍यतर्जयत्‍सोऽपि कालकाख्‍येन पापिना । सममुल्‍कामुखीव्‍याधनिवासपतिनागमत् ॥156॥
	यह कहकर कोतवालने उसे डाँटा । रूद्रदत्‍त भी, वहाँसे निकल कर उल्‍कामुखी पर रहनेवाले 
भीलोंके स्‍वामी पापी कालकसे जा मिला ॥156॥

स कदाचिदयोध्‍यायां गोकुलापह्णतौ द्विज: । श्‍येनकेन हतोऽयासीन्‍महापापादधोगतिम् ॥157॥
	वह रूद्रदत्‍त किसी समय अयोध्‍या नगरी में गायोंके समूह का अपहरण करने के लिए आया था उसी समय श्‍येनक कोतवालके द्वारा मारा जाकर वह महापाप के कारण अधोगतिमें गया ॥157॥

ततश्‍च्‍युत्‍वा महामत्‍स्‍यो हरिर्दृष्टिविषोरग: । शार्दूलो पक्षिणामीशो व्‍यालो व्‍याधश्‍च सम्‍भवन् ॥158॥
प्रविश्‍याधोगती: सर्वा: कृच्‍छ्रात्‍ताभ्‍यो विनिर्गत: । त्रसस्‍थावरभावेन चिरकालं परिभ्रमन् ॥159॥
	वहाँ से निकल कर महामच्‍छ हुआ फिर नरक गया, वहाँसे आकर सिंह हुआ, फिर नरक गया, वहाँसे आकर दृष्टिविष नाम का सर्प हुआ फिर नरक गया, वहाँसे आकर शार्दूल हुआ फिर नरक गया, वहाँ से आकर गरूड़ हुआ फिर नरक गया और वहाँ से आकर सर्प हुआ फिर नरक गया और वहाँसे आकर भील हुआ । इस प्रकार समस्‍त नरकोंमें जाकर वहाँसे बड़े कष्‍टसे निकला और त्रस स्‍थावर योनियोंमें चिरकाल तक भ्रमण करता रहा ॥158-159॥

जम्‍बूपलक्षिते द्वीपे भरते कुरूजांगले । हास्तिनाख्‍यं पुरं पाति घराधीशे धनंजये ॥160॥
सुतो गोतमपुत्रस्‍य सम्‍बभूव द्विजात्‍मज:। कपिष्‍ठलस्‍य नि:श्रीक: सोऽनुन्‍धर्याश्‍च गोतम: ॥161॥
तत्‍समुत्‍पत्तिमात्रेण तच्‍छेषमभवत्‍कुलम् । अलब्‍धान्‍न: कृशीभूतजठर: प्रकटास्थिक: ॥162॥
सिरावनद्धदुष्‍कायो यूकांचितशिरोरूह: । शयानश्‍चैव सर्वैश्‍च तर्जितो यत्र तत्र वा ॥163॥
कराग्रकर्परेणोपलक्ष्‍यमाणोऽनपायिना । सुमित्रेणैव सर्वत्र शरीरस्थितिहेतुना ॥164॥
	अन्‍त में इसी जम्‍बूद्वीप के भरतक्षेत्र सम्‍बन्‍धी कुरूजांगल देशके हस्तिनापुर नगर में जब राजा धनन्‍जय राज्‍य करते थे तब गोतम गोत्री कपिष्‍टल नामक ब्राह्मणकी अनुन्‍धरी नाम की स्‍त्रीसे वह रूद्रदत्‍तका जीव गोतम नाम का महादरिद्र पुत्र हुआ । उत्‍पन्‍न होते ही उसका समस्‍त कुल नष्‍ट हो गया । उसे खानेके लिए अन्‍न नहीं मिलता था, उसका पेट सूख गया था, हड्डियाँ निकल आई थीं, नसोंसे लिपटा हुआ उसका शरीर बहुत बुरा मालूम होता था, उसके बाल जुओंसे भरे थे, वह जहाँ कहीं सोता था वहीं लोग उसे फटकार बतलाते थे, वह अपने शरीर की स्थितिके लिए कभी अलग नहीं होनेवाले श्रेष्‍ठ मित्रके समान अपने हाथके अग्रभाग में खप्‍पर लिये रहता था ॥160-164॥

वान्छितेन रसेनेव देहीति वचसा तदा । लोलुपो निवृत्तिं प्राप्‍तुं भिक्षामात्रेण दुर्विध: ॥165॥
काकवत्‍पर्वसु भ्रान्‍त: पश्‍यन् बलि विसर्जनम् । अनाश्‍वानिव शीतोष्‍णवात वाधा: सहन् मुहु: ॥166॥
मलधारी परिभ्रष्‍टशेषेन्द्रियविजृम्‍भण: । जिह्वाविषयमेवेच्‍छन् दण्‍डधारीव भूपति: ॥167॥
	वान्छित रसके समान वह सदा ‘देओ देओ’ ऐसे शब्‍दोंसे केवल भिक्षाके द्वारा सन्‍तोष प्राप्‍त करनेका लोलुप रहता था परन्‍तु इतना अभागा था कि भिक्षासे कभी उसका पेट नहीं भरता था । जिस प्रकार पर्वके दिनोंमें कौआ बलिको ढूँढ़नेके लिए इधर-उधर फिरा करता है इसी प्रकार वह भी भिक्षाके लिए इधर-उधर भटकता रहता था । वह मुनियों के समान शीत, उष्‍ण त‍था वायुकी बाधाको बार - बार सहता था, वह सदा मलिन रहता था, केवल जिह्वा इन्द्रिय के विषय की ही इच्‍छा रखता था, अन्‍य सब इन्द्रियो के विषय उसके छूट गये थे । जिस प्रकार राजा सदा दण्‍डधारी रहता है – अन्‍यथा प्रवृत्ति करने वालों को दण्‍ड देता है उसी प्रकार वह भी सदा दण्‍डधारी रहता था-हाथ में लाठी लिये रहता था ॥165-167॥

तमस्‍तम:प्रजातानां रूपमीदृग्‍भवेदिति । वेधसेव स्‍फुटीकर्तुमिहस्‍थानां विनिर्मित: ॥168॥
दधन्‍माषमषीवर्णमर्कभीत्‍य: तमश्‍चय: । नररूपधरो वातिजुगुप्‍स्‍य: पापभाक् क्‍कचित् ॥169॥
आकण्‍ठपूर्णहारोऽपि नयनाभ्‍यामतृप्‍तवान् । परिवीतकटिर्जीर्णछिद्रिताशुभकर्पटै: ॥170॥
व्रणवैगन्‍ध्‍यसंसक्‍तमक्षिकौघैरितस्‍तत: । क्रुद्धयंच्‍छववदावेष्‍ठयो मुखरैरनपायिभि: ॥171॥
पौरबालकसंघातैरनुयातैरनुक्षणम् । उपलादिप्रहारेण ताडयमान: प्रकोपवान् ॥172॥
अनुधावन्‍पतन्‍नेव दु:खै: कालमजीगमत् । कदाचिल्‍लब्‍धकालादिरनुयातो महामुनिम् ॥173॥
समुद्रसेननामानं पर्यटन्‍तं तनुस्थिते: । वणिग्‍वैश्रवणागारे तेनाकण्‍ठमभोज्‍यत ॥174॥
पुनर्मुन्‍याश्रमं गत्‍वा कुरू त्‍वामिव मामपि । इत्‍यवादीदसौ वास्‍तु भव्‍योऽयमिति निश्‍चयात् ॥175॥
दिवसै: सहवासेन कैश्चिल्‍लक्षि ततन्‍मना: । अग्राहयन्‍मुनिस्‍तेन संयमं शमसाधनम् ॥176॥
	‘सातवें नरकमें उत्‍पन्‍न हुए नारकियोंका रूप ऐसा होता है’ यहाँ के लोगों को यह बतलानेके लिए ही मानो विधाता ने उसकी सृष्टि की थी । वह उडद अथवा स्‍याही जैसा रंग धारण करता था । अथवा ऐसा जान पड़ता था कि सूर्य के भय से मानो अन्‍धकारका समूह मनुष्‍यका रूप रखकर चल रहा हो। वह अत्‍यंत घृणित था, पापी था, यदि उसे कहीं कण्‍ठपर्यन्‍त पूर्ण आहार भी मिल जाता था तो नेत्रों से वह अतृप्‍त जैसा ही मालूम होता, वह जीर्ण शीर्ण तथा छेदवाले अशुभ वस्‍त्र अपनी कमरसे लपेटे रहता था, उसके शरीर पर बहुतसे घाव हो गये थे, उनकी बड़ी दुर्गन्‍ध आती थी तथा भिनभिनाती हुई अनेक मक्खियाँ उसे सदा घेरे रहती थीं, कभी हटती नहीं थीं, उन मक्खियों से उसे क्रोध भी बहुत पैदा होता था । नगर के बालकोंके समूह सदा उसके पीछे लगे रहते थे और पत्‍थर आदिके प्रहारसे उसे पीड़ा पहुँचाते थे, वह झुँझला कर उन बालकोंका पीछा भी करता था परन्‍तु बीच में ही गिर पड़ता था । इस प्रकार बड़े कष्‍टसे समय बिता रहा था । किसी एक समय कालादि लब्धियोंकी अनुकूल प्राप्तिसे वह आहारके लिए नगर में भ्रमण करनेवाले समुद्रसेन नाम के मुनिराज के पीछे लग गया । वैश्रवण सेठके यहाँ मुनिराजका आहार हुआ । सेठने उस गोतम ब्राह्मण को भी कण्‍ठ पर्यन्‍त पूर्ण भोजन करा दिया । भोजन करने के बाद भी वह मुनिराज के आश्रममें जा पहुँचा और कहने लगा कि आप मुझे भी अपने जैसा बना लीजिये । मुनिराजने उसके वचन सुनकर पहले तो यह निश्‍चय किया यह वास्‍तवमें भव्‍य है फिर उसे कुछ दिन तक अपने पास रखकर उसके ह्णदयकी परख की । तदनन्‍तर उन्‍होंने उसे शान्तिका साधन भूत संयम ग्रहण करा दिया ॥168-176॥

बुद्धयादिकर्द्धयस्‍तस्‍य जाता: संवत्‍सरादत: । स श्रीगोतमनाम्‍नामा गुरूस्‍थानमवाप स: ॥177॥
	बुद्धि आदिक ऋद्धियाँ भी उसे एक वर्ष के बाद ही प्राप्‍त हो गईं । अब वह गोतम नाम के साथ ही साथ गुरूके स्‍थानको प्राप्‍त हो गया - उनके समान बन गया ॥177  ॥

जीवितान्‍ते गुरूस्‍तस्‍य मध्‍यग्रैवयकोर्ध्‍वगे । विमाने सुविशालाख्‍ये समुत्‍पन्‍न: सुरोत्‍तम: ॥178॥
स श्रीगौतमनामापि विहिताराधनाविधि: । सम्‍यक् संन्‍यस्‍य तत्रैव सम्‍प्रापदहमिन्‍द्रताम् ॥179॥
	आयु के अन्‍त में उसके गुरू मध्‍यमग्रैवेयक के सुविशाल नाम के उपरितन विमान में अहमिन्‍द्र हुए और श्री गोतम मुनिराज भी आयु के अन्‍त में विधिपूर्वक आराधनाओंकी आराधनासे अच्‍छी तरह समाधिमरण कर उसी मध्‍यम ग्रैवेयक के सुविशाल विमान में अहमिन्‍द्र पदको प्राप्‍त हुए ॥178-179॥

तत्र दिव्‍यं सुखं भुक्‍त्‍वा तस्‍माद्विप्रचरो मुनि: । अष्‍टाविंशतिवार्ध्‍यायुरतिक्रान्‍तौ च्‍युतो भवान् ॥180॥
अजन्‍यन्‍धकवृष्‍ढयाख्‍य इति तद्भावयन् सुधी: । स्‍वपुत्रभवसम्‍बन्‍धं सोऽन्‍वयुंक्‍त पुनर्जिनम् ॥181॥
	वहाँ के दिव्‍य सुख का उपभोग कर वह ब्राह्मण मुनिका जीव अट्ठाईस सागर की आयु पूर्ण होने पर वहाँसे च्‍युत हुआ और तू अन्‍धकवृष्टि नाम का राजा हुआ है । इस प्रकार अपने भवोंका अनुभव करता हुआ बुद्धिमान् अन्‍धकवृष्टि फिर भगवान् से अपने पुत्रों के भवोंका सम्‍बन्‍ध पूछने लगा ॥180-181॥

सर्वभाषास्‍वभावेन ध्‍वनिना निजगाद स: । जम्‍बूपलक्षिते द्वीपे विषये मंगलाह्णये ॥182॥
नृपो मेघरथो नाम्‍ना पुरे मद्रिलनामनि । सुभद्रायां सुतस्‍तस्‍य रथान्‍तदृढसंज्ञक: ॥183॥
पट्टबन्‍धं स्‍वपुण्‍येन यौवराजस्‍य सोऽबिभ: । तत्र नन्‍दयशोनाम्‍न्‍यां धनदत्‍तवणिक्‍पते: ॥184॥
धनादिदेवपालाख्‍यौ देवपालौ जिनादिकौ । अर्हन्‍तौ दत्‍तदासान्‍तौ जिनदत्‍तश्र सप्‍तम: ॥185॥
प्रियमित्रोऽष्‍टमो धर्मरूचिश्‍चान्‍त्‍योऽभवत्‍सुत: । प्रियदर्शना ज्‍येष्‍ठा च जाते दुहितरौ तत: ॥186॥
	वे भगवान् भी सर्वभाषा रूप परिणमन करनेवाली अपनी दिव्‍य ध्‍वनिसे इस प्रकार कहने लगे – 
जम्‍बूद्वीप के मंगला देशमें एक भद्रिलपुर नाम का नगर है । उसमें मेघरथ नाम का राजा राज्‍य करता था । उसकी देवीका नाम सुभद्रा था । उन दोनोंके दृढ़रथ नाम का पुत्र हुआ । अपने पुण्‍योदय से उसने यौवराज्‍य का पट्ट धारण किया था । उसी भद्रिलपुर नगर में एक धनदत्‍त नाम का सेठ रहता था, उसकी स्‍त्री का नाम नन्‍दयशा था । उन दोनोंके धनपाल, देवपाल, जिनदेव, जिनपाल, अर्हद्दत्‍त, अर्हद्दास, सातवाँ जिनदत्‍त, आठवाँ प्रियमित्र और नौवाँ धर्मरूचि ये नौ पुत्र हुए थे । इनके सिवाय प्रियदर्शना और ज्‍येष्‍ठा ये दो पुत्रियाँ भी हुई थीं ॥182-186॥

नृप: सुदर्शनोद्याने मन्दिरस्‍थविरान्तिके । कदाचिद् कणिगीशश्‍च पुत्रादिपरिवारितौ ॥187॥
सक्रियं धर्ममाकर्ण्‍य निर्विद्य स म‍हीपति: । दत्‍त्‍वा दृढरथायाभिषेकपूर्व स्‍वकं पदम् ॥188॥
आददे संयमं पश्‍चाच्‍छ्रेष्‍ठी च नवभि: सुतै: । ततो नन्‍दयशा पुत्रिकाद्वयेनागमत्‍तप: ॥189॥
सुदर्शनार्यिकाभ्‍यर्णे तूर्णनिर्णीतसंसृति: । क्रमाद्वाराणसीवाह्यं केवलज्ञानिनोऽभवन् ॥190॥
वने प्रियंगुखण्‍डाख्‍ये मनोहरतमद्रुमे । गुरूर्मेघरथो ध्‍यात्‍वा धनदत्‍तश्‍च ते त्रय: ॥191॥
धर्मामृतमयीं वृष्टिमुद्रिरन्‍तो निरन्‍तरम् । जीवितान्‍ते तले सिद्धशिलाया: सिद्धिमव्रजन् ॥192॥
पुरे राजगृहे पूज्‍यास्त्रिजगज्‍जननायकै: । धनदेवादिकास्‍तस्मिन्‍नेवान्‍येद्यु: शिलातले ॥193॥
नवापि विधिना संन्‍यस्‍यन्‍तो वीक्ष्‍य सुतायुता । निदानमकरोन्‍नन्‍दयशा मे जन्‍मनीह वा ॥194॥
परत्राप्‍येवमेवैभिर्बन्‍धुत्‍वं भवतादिति । स्‍वयं च कृतसंन्‍यासा तै: सहानतकल्‍पजे ॥195॥
शातंकरे समुत्‍पद्य विमाने भोगमन्‍वभूत् । विंशत्‍यम्‍भोधिमानायुस्‍तत: प्रच्‍युत्‍य सा तव ॥196॥
प्रियाजनि सुभद्राख्‍या धनदेवादय: सुता: । प्रख्‍यातपौरूषा जाता: समुद्रविजयादय: ॥197॥
प्रियदर्शना ज्‍येष्‍ठा च कुन्‍ती माद्रीति विश्रुते । अथापृच्‍छन्‍महीपालो वसुदेवभवावलीम् ॥198॥
	किसी एक समय सुदर्शन नाम के वन में मन्दिरस्‍थविर नाम के मुनिराज पधारे । राजा मेघरथ और सेठ धनदत्‍त दोनों ही अपने पुत्र-पौत्रादिसे परिवृत होकर उनके पास गये । राजा मेघरथ क्रिया सहित धर्म का स्‍वरूप सुनकर विरक्‍त हो गया अत: अभिषेक पूर्वक दृढ़रथ नामक पुत्र के लिए अपना पद देकर उसने संयम धारण कर लिया । तदनन्‍तर धनदत्‍त सेठने भी अपने नौ पुत्रों के साथ संयम ग्रहण कर लिया । नन्‍दयशा सेठानी भी अपनी दोनों पुत्रियोंके साथ सुदर्शना नाम की आर्यिकाके पास गई और शीघ्र ही संसार के स्‍वरूपका निर्णय कर उसने भी तप धारण कर लिया – क्रम क्रम से विहार करते हुए वे सब बनारस पहुँचे और वहाँ बाहर अत्‍यन्‍त सुन्‍दर वृक्षोंसे युक्‍त प्रियंगुखण्‍ड नाम के वन में जा विराजमान हुए। वहाँ सबके गुरू मन्दिरस्‍थविर, मेघरथ राजा और धनदत्‍त सेठ तीनों ही मुनि ध्‍यान कर केवलज्ञानी हो गये । तदनन्‍तर निरन्‍तर धर्मामृतकी वर्षा करते हुए वे तीनों, तीनों लोकों के इन्‍द्रों के द्वारा पूज्‍य होकर आयु के अन्‍त में राजगृह नगर के समीप सिद्ध शिलासे सिद्ध अवस्‍था को प्राप्‍त हुए । किसी दूसरे दिन धनदेव आदि नौ भाई, दोनों बहिनों और नन्‍दयशाने उसी शिलातलपर विधिपूर्वक संन्‍यास धारण किया । पुत्र - पुत्रियों से युक्‍त नन्‍दयशाने उन्‍हें देखकर निदान किया कि ‘जिस प्रकार ये सब इस जन्‍ममें मेरे पुत्र - पुत्रियाँ हुई हैं उसी प्रकार परजन्‍ममें भी मेरे ही पुत्र - पुत्रियाँ हों और इन सबके साथ मेरा सम्‍बन्‍ध इस जन्‍मकी तरह पर - जन्‍ममें भी बना रहें। ऐसा निदान कर उसने स्‍वयं संन्‍यास धारण कर लिया और मर कर उन सबके साथ आनत स्‍वर्गके शातंकर नामक विमान में उत्‍पन्‍न हो वहाँ के भोग भोगने लगी । वहाँ उसकी बीस सागर की आयु थी । आयुपूर्ण होने पर वहाँ से च्‍युत होकर वह तुम्‍हारी सुभद्रा नाम की रानी हुई है, धनदेव आदि प्रसिद्ध पौरूषके धारक समुद्रविजय आदि पुत्र हुए हैं तथा प्रियदर्शना और ज्‍येष्‍ठा नामक पुत्रियोंके जीव अतिशय प्रसिद्ध कुन्‍ती माद्री हुए हैं । यह सब सुननेके बाद राजा अन्‍धकवृष्टिने अब सुप्रतिष्‍ठ जिनेन्‍द्रसे वसुदेवकी भवावली पूछी ॥187-198॥

जिनेन्‍द्रोऽप्‍यब्रवीदित्‍थं शुभं गम्‍भीरभाषया । प्रकृतिस्‍तादृशी तेषां यथा भव्‍येष्‍वनुग्रह: ॥199॥
	जिनराज भी वसुदेवकी शुभ भवावली अपनी गम्‍भीर भाषा द्वारा इस प्रकार कहने लगे सो ठीक ही हैं क्‍योंकि उनका स्‍वभाव ही ऐसा है कि जिससे भव्‍य जीवोंका सदा अनुग्रह होता है ॥199॥

ग्रामे पलाशकूटाख्‍ये विषये कुरूनामनि । दुर्गत: सोमशर्माख्‍यो द्विजस्‍तस्‍य सुतोऽभवत् ॥200॥
नाम्‍ना नन्‍दीत्‍यसौ देवशर्मण: सततानुग: । मातुलस्‍याभिलाषेण तत्‍सुतासु विपुण्‍यक: ॥201॥
पुत्रिकास्‍तस्‍य सप्‍तासन् सोऽदादन्‍येभ्‍य एव ता: । तदलाभात्‍स नन्‍दी च महादु:खवशीकृत: ॥202॥
	वे कहने लगे कि कुरूदेशके पलाशकूट नामक गाँवमें एक सोमशर्मा नाम का ब्राह्मण रहता था । वह जन्‍मसे ही दरिद्र था । उसके नन्‍दी नाम का एक लड़का था । नन्‍दीके मामाका नाम देवशर्मा था । उसके सात पुत्रियाँ थीं । नन्‍दी अपने मामाकी पुत्रियाँ प्राप्‍त करना चाहता था इसलिए सदा उसके साथ लगा रहता था परन्‍तु पुण्‍यहीन होने के कारण देवशर्माने वे पुत्रियाँ उसके लिए न देकर किसी दूसरेके लिए दे दीं । पुत्रियोंके न मिलनेसे नन्‍दी बहुत दु:खी हुआ ॥200-202॥

अथान्‍येद्युर्नटप्रेक्षां वीक्षितुं कौतुकाद्रत: । बलवद्भटसंघट्टमपतत्‍सोढुमक्षम: ॥203॥
समीक्ष्‍य तं जनोऽन्‍योन्‍यकराग्रास्‍फालनान्वितम् । हसत्‍यापन्‍नलज्‍ज: सन् भृगुपाते कृतोद्यम: ॥204॥
	तदनन्‍तर किसी दूसरे दिन वह कौतुकवश नटोंका खेल देखनेके लिए गया । वहाँ बड़े - बड़े बलवान् योद्धाओंकी भीड़ थी जिसे वह सहन नहीं कर सका किन्‍तु उसके विपरीत गिर पड़ा । उसे गिरा हुआ देख दूसरे लोग परस्‍पर ताली पीट कर उसकी हँसी करने लगे । इस घटनासे उसे बहुत ही लज्‍जा हुई और वह किसी पर्वत की शिखरसे नीचे गिरनेका उद्यम करने लगा ॥203-204॥

अद्रिमस्‍तकमारूह्य टंकच्छिन्‍ने स तस्थिवान् । पातोन्‍मुखो भयात्‍कुर्वन् प्रवर्तननिवर्तने ॥205॥
	पर्वत की शिखर पर चढ़कर वह टाँकीसे कटी हुई एक शिला पर खड़ा हो गया और गिरनेका विचार करने लगा परन्‍तु भयके कारण गिर नहीं सका, वह बार - बार गिरनेके लिए तैयार होता और बार - बार पीछे हट जाता था ॥205॥

शंखनिनार्भिकाख्‍याभ्‍यां संयताभ्‍यां धरातले । सुस्थिताभ्‍यामियं छाया पृष्‍ट: कस्‍येति सादरम् ॥206॥
सुगुरूद्रुमषेणाख्‍य: सत्रिबोधोऽब्रवीदिदम् । भवे भावी तृतीयेऽस्‍माच्‍छायेयं युवयो: पिता ॥207॥
	उसी पर्वत के नीचे पृथिवी तल पर द्रुमषेण नाम के मुनिराज विराजमान थे वे मति, श्रुत अवधि इन तीन ज्ञानों से सहित थे, शंख और निर्नामिक नाम के दो मुनि उनके पास ही बैठे हुए थे उन्‍होंने द्रुमषेण मुनिराजसे आदरके साथ पूछा कि यह छाया किसकी है ? उन्‍होंने उत्‍तर दिया कि जिसकी यह छाया है वह इससे तीसरे भवमें तुम दोनोंका पिता होगा ॥206-207॥

श्रुत्‍वा तत्‍तौ च गत्‍वैनं नन्दिनं भाविनन्‍दनौ । कुतस्‍ते मृतिनिर्बन्‍धो बन्‍धो विरम निष्‍फलात् ॥208॥
अमुष्‍मान्‍मरणाद्भाग्‍यसौभाग्‍यादि त्‍वयेप्सितम् । भविष्‍यति तप:सिद्धेरित्‍यग्राहयतां तप: ॥209॥
	गुरूकी बात सुनकर उसके दोनों होनहार पुत्र नन्‍दीके पास जाकर पूछने लगे कि ‘हे भाई ! तुझे यह मरण का आग्रह क्‍यों हो रहा है ? यदि तू इस मरणसे भाग्‍य तथा सौभाग्‍य आदि चाहता है तो यह सब तुझे तपकी सिद्धिसे प्राप्‍त हो जावेगा’ इस प्रकार समझा कर उन्‍होंने उसे तप ग्रहण करा दिया ॥208-209॥

चिरं सोऽपि तप: कृत्‍वा महाशुक्रेऽमरोऽजनि । तत्र षोडशवार्ध्‍यायुरनुभूयाभिवान्छितम् ॥210॥
प्रादुरासीत्‍ततश्‍च्‍युत्‍वा वसुदेवो वसुन्‍धराम् । वशीकर्त्‍तुमयं यस्‍माद्भाविनौ बलकेशवौ ॥211॥
वह नन्‍दी भी चिरकाल तक तपश्‍चरण कर महाशुक्र स्‍वर्ग में देव हुआ; वहाँ सोलह सागर की आयु प्रमाण मनोवांछित सुख का उपभोग करता रहा । तदनन्‍तर वहाँ से च्‍युत होकर पृथिवीको वश करने के लिए वसुदेव हुआ है । बलभद्र और नारायणकी उत्‍पत्ति इसीसे होगी ॥210-211॥

इति सर्वमिदं श्रुत्‍वा ससंवेगपरायण: । सप्रेक्षोऽन्‍धकवृष्‍ढयाख्‍य: स्‍वीचिकीर्षु: परं पदम् ॥212॥
समुद्रविजयाख्‍याय दत्‍वाभिषवपूर्वकम् । राज्‍यमुज्झितसंग सन् शमसंगस्‍तपोऽग्रहीत् ॥213॥
सुप्रतिष्‍ठजिनाभ्‍यर्णे राजभिर्बहुभि: समम् । स संयमान्‍ते संन्‍यस्‍य विन्‍यासं निर्वृतेरगात् ॥214॥
	महाराज अन्‍धकवृष्टि यह सब सुनकर संसार से भयभीत हो उठे । वे विद्याधन तो थे ही, अत: परमपद - मोक्षपद प्राप्‍त करने की इच्छा से उन्‍होंने अभिषेकपूर्वक समुद्रविजयके लिए राज्‍य दे दिया और स्‍वयं समस्‍त परिग्रह छोड़कर शान्‍तचित्‍त हो उन्‍हीं सुप्रतिष्ठित जिनेन्‍द्र के समीप बहुतसे राजाओं के साथ तप धारण कर लिया । संयम धारण कर अन्‍त में उन्‍होंने संन्‍यास धारण किया और कर्मों को नष्‍ट कर मोक्ष प्राप्‍त कर लिया ॥212-214॥

समुद्रविजये पाति क्षिर्ति वर्णाश्रमा: सुखम् । सुधर्मकर्मसु स्‍वैरं प्रावर्तन्‍त यथोचितम् ॥215॥
	इधर समुद्रविजय पृथिवी का पालन करने लगे । उनके राज्‍यमें समस्‍त वर्णों और समस्‍त आश्रमोंके लोग, उत्‍तम धर्मके कार्योंमें इच्‍छानुसार सुखपूर्वक यथायोग्‍य प्रवृत्ति करते थे ॥215॥

राज्‍यं विभज्‍य दिक्‍पालैरिव भ्रातृभिरष्‍टभि: । सहान्‍वभूत्‍स भूपाल: सकलं सर्वसौख्‍यदम् ॥216॥
	राजा समुद्रविजय राज्‍य का यथायोग्‍य विभाग कर दिक्‍पालोंके समान अपने आठों भाइयोंके साथ सर्व प्रकार का सुख देनेवाले राज्‍य का उपभोग करते थे ॥216॥

एवं सुखेन सर्वेषां काले गच्‍छत्‍ययोदयात् । चतुरंगबलोपेतो वसुदेवो युवाग्रणी: ॥217॥
गन्‍धवारणमारूह्य सन्‍चरच्‍चामरावलि: । वाद्यमानाखिलातोद्यध्‍वनिनिर्भिन्‍नदिक्‍तट: ॥218॥
बन्दिमागधसूतादिसूद्यमानांकमालक: । नानाभरणभाभारभासमानस्‍वविग्रह: ॥219॥
निगृहीतुमिवोग्रांशुमुद्यतो निजतेजसा । अधो विधातुं वाप्‍येष भूषणांगसुरद्रुमम् ॥220॥
अमराणां कुमारो वा कुमार: प्रत्‍यहं बहि: । निर्गच्‍छति पुरात्‍स्‍वैरं स्‍वलीलादर्शनोत्‍सुक: ॥221॥
विसस्‍मरूर्विलोक्‍यैनं स्‍वव्‍यापारान् पुरस्त्रिय: । निरादरा बभूवुश्‍च मातुलान्‍यादिवारणे ॥222॥
	इस प्रकार पुण्‍योदय से उन सबका काल सुख से बीत रहा था । इन सबमें वसुदेव सबसे अधिक युवा थे इसलिए वे अपनी लीला दिखानेकी उत्‍कण्‍ठासे प्रतिदिन स्‍वेच्‍छानुसार गन्‍धवारण नामक हाथीपर सवार होकर नगर के बाहर जाते थे । उस समय चतुरंग सेना उनके साथ रहती थी, चमरोंके समूह उनके आस - पास ढुराये जाते थे, बजते हुए समस्‍त बाजोंका ऐसा जोरदार शब्‍द होता था जिससे कि दिशाओं के किनारे फटेसे जाते थे, वन्‍दी, मागध तथा सूत आदि लोग उनकी विरूदावलीका वर्णन करते जाते थे, अनेक प्रकार के आभरणोंकी कान्ति के समूह से उनका शरीर देदीप्‍यमान रहता था जिससे ऐसा जान पड़ता था कि मानो अपने तेज से सूर्य का निग्रह करने के लिए ही उद्यत हो रहे हैं, अथवा भूषणांग जातिके कल्‍पवृक्षका तिरस्‍कार करने के लिए ही तैयारी कर रहे हों । उस समय वे देवों के कुमार के समान जान पड़ते थे इसलिए नगरकी स्त्रियाँ इन्‍हें देखकर अपना अपना कार्य भूल जाती थीं और अपनी मामी आदिके रोकनेमें निरादर हो जाती थीं – किसी के निषेध करने पर भी नहीं मानती थीं  ॥217-222॥

निर्गमेऽथ कुमारस्‍य विषण्‍णा नागरास्‍तदा । गत्‍वा विज्ञापयामासुस्‍तद्वृत्‍तान्‍तं महीपते: ॥223॥
	इस तरह कुमार वसुदेव के निकलनेसे नगरनिवासी लोग दु:खी होने लगे इसलिए एक दिन उन्‍होंने यह समाचार महाराज समुद्रविजयके पास जाकर निवेदन किया ॥223॥

श्रुत्‍वावधार्य तद्राजा सहजस्‍नेहनिर्भर: । प्रकाशप्रतिषेधेन कदाचिद्विमुखो भवेत् ॥224॥	
कुमार इति सन्चिन्‍त्‍य तमाहूय मिथोऽव्रवीत् । कुमार तव कामस्‍य छायाद्येयमिवान्‍यथा ॥225॥
वृथाटनं परित्‍याज्‍यं शीतवातादिषु‍ त्‍वया । विहर्तुं परिवान्‍च्‍छा चेत्‍परितो राजमन्दिरम् ॥226॥
धारागृहे वने रम्‍ये हर्म्‍ये विहितपर्वते । मन्त्रिसामन्‍तयोधाग्रमहामात्रात्‍मजै: समम् ॥227॥
यथेष्‍टे विचरेत्‍येतत् श्रुत्‍वा सोऽपि तथाचरत् । आददत्‍यमृतं वाप्‍तवचनं शुद्धबुद्धय: ॥228॥
	नगर - निवासियोंकी बात सुनकर भाईके स्‍नेहसे भरे हुए महाराज समुद्रविजयने विचार किया कि यदि इसे स्‍पष्‍ट ही मना किया जाता है तो संभव है यह विमुख हो जावेगा । इसलिए उन्‍होंने कुमार वसुदेव को एकान्‍तमें बुलाकर कहा कि ‘हे कुमार ! तुम्‍हारे शरीर की कान्ति आज बदली - सी मालूम होती है इसलिए तुम्‍हें ठण्‍डी हवा आदिमें यह व्‍यर्थका भ्रमण छोड़ देना चाहिए । यदि भ्रमणकी इच्‍छा ही है तो राजभवन के चारों ओर धारागृह, मनोहर - वन, राज - मन्दिर, तथा कृत्रिम पर्वत आदि पर जहाँ इच्‍छा हो मन्त्रियों, सामन्‍तों, प्रधान योद्धाओं अथवा महामन्त्रियोंके पुत्रों आदिके साथ भ्रमण करो ।‘ महाराज वसुदेवकी बात सुनकर कुमार वसुदेव ऐसा ही करने लगे सो ठीक ही है क्‍योंकि शुद्ध बुद्धिवाले पुरूष आप्‍तजनों के वचनों को अमृत जैसा ग्रहण करते हैं ॥224-228॥

एवं विहरमाणं तं वाचाटश्‍चेटकोऽपरम् । नाम्‍ना निपुणमत्‍याख्‍यो यथेष्‍टाचरणोत्‍सुक: ॥229॥
राज्ञा त्‍वं प्रतिषिद्धोऽसि सोपायं निर्गमं प्रति । इत्‍यवादीदसौ चाह किमर्थमिति चेटकम् ॥230॥
सोऽब्रवीत्‍तव निर्याणकाले रूपविलोकनात् । परे शिथिलचारित्रा मन्‍मथेनाकुलीकृता: ॥231॥
वीतलज्‍जा विमर्यादा विपरीतविचेष्टिता: । पीतासवसमा: कन्‍या: सधवा विधवाश्‍च ता: ॥232॥
काश्चित्‍प्रस्विन्‍नसर्वांगा: काश्चिदर्द्धात्‍तलोचना: । काश्चित्‍सन्‍त्‍यक्‍तसंयाता: काश्चित्‍त्‍यक्‍तार्द्धभोजना: ॥233॥
अवमत्‍य गुरून् काश्चित्‍काश्चिन्निर्भत्‍र्स्‍य रक्षकान् । भर्तृन विगणय्यान्‍या: पुत्रांश्‍चान्‍याश्‍च पुत्रकान् ॥234॥
मत्‍वा मर्कटकान् काश्चित्‍समुत्क्षिप्‍य समाकुला: । कम्‍बलं परिधायान्‍या विचिन्‍त्‍योत्‍कृष्‍टवाससी ॥235॥
अंगरागं समालोच्‍य काश्चिदालिप्‍य कर्दमम् । लोचने स्‍वे समालोच्‍य ललाटेभ्‍यस्‍तकज्‍जला: ॥236॥
स्‍वा: स्‍वास्‍तथाविधा: सर्वा: सवैरूद्विग्‍नमानसै: । निरीक्ष्‍य पौरैर्वाक्‍येन ज्ञापितोऽयं नरेश्‍वर: ॥237॥
तवेदृशीमुपायेन व्‍यवस्‍थां पर्यकल्‍पयत् । इति संश्रुत्‍य तेनोक्‍तं कुमारस्‍तत्‍परीक्षितुम् ॥238॥
राजगेहाद्विनिर्गन्‍तुकामो दौवारिकैस्‍तदा । तवाग्रजस्‍य भो देव निर्देशोऽस्‍माकमीदृश: ॥239॥
बहिस्‍त्‍वया न गन्‍तव्‍यमिति रूद्ध: स्थितोऽन्‍यदा । समुद्रविजयादीनामनुक्‍त्‍वाऽयशसो भयात् ॥240॥
वसुदेवोऽमुतो गत्‍वा विद्यासंसाधनच्‍छलात् । श्‍मशानभूमावेकाकी महाज्‍वाले हुताशने ॥241॥
निपत्‍याकीर्तिभीर्मातुरिति पत्रं विलिख्‍य तत् । कण्‍ठे निबध्‍य वाहस्‍य मुक्‍त्‍वा तत्रैव तं स्‍वयम् ॥242॥
वह्निं प्रदक्षिणीकृत्‍य दह्यमानशवान्वितम् । अगादलक्षमार्ग: स रात्रावेव द्रुतं तत: ॥243॥
	कुमार इस प्रकार राजमन्दिरके आसपास ही भ्रमण करने लगे । एक दिन जिसे बहुत बोलनेकी आदत थी और जो स्‍वेच्‍छानुसार आचरण करने में उत्‍सुक रहता था ऐसा निपुणमति नाम का सेवक कुमार वसुदेवसे कहने लगा कि इस उपायसे महाराजने आपको बाहर निकलनेसे रोका है । कुमार ने भी उस सेवकसे पूछा कि महाराजने ऐसा क्‍यों किया है ? उत्‍तरमें वह कहने लगा कि जब आप बाहर निकलते हैं तब आपका सुन्‍दर रूप देखने से नगरकी स्त्रियोंका चारित्र शिथिल हो जाता है, वे काम से आकुल हो जाती हैं, लज्‍जा छोड़ देती है, विपरीत चेष्‍टाएँ करने लगती हैं, कन्‍याएँ सधवाएँ और विधवाएँ सभी मदिरा पी हुईंके समान हो जाती हैं, कितनी ही स्त्रियोंका सब शरीर पसीनासे तरबतर हो जाता है; कितनी ही स्त्रियों के नेत्र आधे खुले रह जाते हैं, कितनी ही स्त्रियाँ पहननेके वस्‍त्र छोड़ देती हैं, कितनी ही भोजन छोड़ देती हैं, कितनी ही गुरूजनोंका तिरस्‍कार कर बैठती हैं, कितनी ही रक्षकोंको ललकार देती हैं, कितनी ही अपने पतियोंकी उपेक्षा कर देती हैं, कितनी ही पुत्रोंकी परवाह नहीं करती हैं, कितनी ही पुत्रोंको बन्‍दर समझ कर दूर फेंक देती हैं, कितनी ही कम्‍बलको ही उत्‍तम वस्‍त्र समझकर पहिन लेती हैं, कितनी कीचड़को अंगराग समझकर शरीर पर लपेट लेती हैं और कितनी ही ललाटको नेत्र समझ कर उसी पर कज्‍जल लगा लेती हैं । अपनी - अपनी समस्‍त स्त्रियोंकी ऐसी विपरीत चेष्‍टा देख समस्‍त नगरनिवासी बड़े दु:खी हुए और उन्‍होंने शब्‍दों द्वारा महाराजसे इस बात का निवेदन किया । महाराजने भी इस उपायसे आपकी ऐसी व्‍यवस्‍था की है । निपुणमति सेवककी बात सुनकर उसकी परीक्षा करने के लिए कुमार वसुदेव ज्‍यों ही राजमन्दिरसे बाहर जाने लगे त्‍यों ही द्वारपालोंने यह कहते हुए मना कर दिया कि ‘देव ! हम लोगों को आपके बड़े भाईकी ऐसी ही आज्ञा है कि कुमार को बाहर नहीं जाने दिया जावे।’ द्वारपालोंकी उक्‍त बात सुनकर कुमार वसुदेव उस समय तो रूक गये परन्‍तु दूसरे ही दिन समुद्रविजय आदिसे कुछ कहे बिना ही अपयशके भय से विद्या सिद्ध करने के बहाने अकेले ही श्‍मशानमें गये और वहाँ जाकर माताके नाम एक पत्र लिखा कि ‘वसुदेव अकीर्तिके भय से महाज्‍वालाओं वाली अग्निमें गिरकर मर गया है।’ यह पत्र लिखकर घोड़ेके गलेमें बाँध दिया, उसे वहीं छोड़ दिया और स्‍वयं जिसमें मुर्दा जल रहा था ऐसी अग्निकी प्रदक्षिणा देकर रात्रिमें ही शीघ्रता से किसी अलक्षित मार्ग से चले गये ॥229-243॥

तत: सूर्योदये राजगेहे तद्रक्षकाग्रणी: । अनिरीक्ष्‍यानुजं राज्ञो राजादेशादितस्‍तत: ॥244॥
पर्यटन्‍बहुभि: सार्द्धं तमन्‍वेष्‍टुमथैक्षत । भस्‍मीभूतं शवं तत्र भ्राम्‍यन्‍तं च तुरंगमम् ॥245॥
	तदनन्‍तर सूर्योदय होने पर जब उनके प्रधान प्रधान रक्षकों ने राजम‍न्दिरमें कुमार वसुदेव को 
नहीं देखा तो उन्‍होंने राजा समुद्रविजयको खबर दी और उनकी आज्ञानुसार अनेक लोगों के साथ उन्‍हें खोजने के लिए वे रक्षक लोग इधर - उधर घूमने लगे । कुछ समय बाद उन्‍होंने श्‍मशानमें जला हुआ मुर्दा और उसीके आस पास घूमता हुआ कुमार वसुदेवका घोड़ा देखा ॥244-245॥

तत्‍कण्‍ठे पत्रमादाय नीत्‍वा राज्ञे समार्पयत् । तत्‍पत्रार्थं समाकर्ण्‍य समुद्रविजयादय: ॥246॥
महीभुज: परे चातिशोकसन्‍तप्‍तचेतस: । नैमित्तिकोक्‍ततद्योगक्षेमज्ञा: शममागता: ॥247॥
	घोड़ाके गलेमें जो पत्र बँधा था उसे लेकर उन्‍होंने राजा समुद्रविजयके लिए सौंपा दिया । पत्रमें लिखा हुआ समाचार सुनकर समुद्रविजय आदि भाई तथा अन्‍य राजा लोग सभी शोक से अत्‍यन्‍त दु:खी हुए परन्‍तु निमित्‍तज्ञानीने जब कुमार वसुदेव के योग्‍य और क्षेमका वर्णन किया तो उसे जानकर सब शान्‍त हो गये ॥246-247॥

भृत्‍यान्‍महीपति: स्‍नेहात्‍स तदैव समन्‍तत: । तं गवेषयितुं दक्षान् प्राहिणोत्‍सहितान् बहून् ॥248॥
	राजा समुद्रविजयने उसी समय स्‍नेह वश, बहुतसे हितैषी तथा चतुर सेवकोंको कुमार वसुदेवकी खोज करने के लिए भेजा ॥248॥

विजयाख्‍यं पुरं गत्‍वा सोऽप्‍यशोकमहीरूह: । मूले विश्रान्‍तये तस्‍थौ तरूच्‍छायामवस्थिताम् ॥249॥
समीक्ष्‍यादैशिकप्रोक्‍तमभूदवितथं वच: । इत्‍युद्यानपतिर्गत्‍वा मगधेशमबूबुधत् ॥250॥
राजापि श्‍यामलाख्‍यां स्‍वां सुतां तस्‍मै समार्पयत् । दिनानि कानिचित्‍तत्र विश्रम्‍य गतवांस्‍तत: ॥251॥
देवदारूवने पुष्‍परम्‍याख्‍ये वनजाकरे । अरण्‍यवारणेनासौ क्रिडित्‍वारूह्य तं मुदा ॥252॥
इधर कुमार वसुदेव विजयपुर नामक गाँवमें पहुँचे और विश्राम करने के लिए अशोक वृक्षके
नीचे बैठ गये । कुमार के बैठनेसे उस वृक्ष की छाया स्थिर हो गई थी उसे देख कर वागवान् ने सोचा कि उस निमित्‍तज्ञानीके वचन सत्‍य निकले । ऐसा विचार कर उसने मगधदेशके राजा को इसकी खबर दी और राजा ने  भी अपनी श्‍यामला नाम की कन्‍या कुमार वसुदेव के लिए समर्पित की । कुमार ने कुछ दिन तक तो वहाँ विश्राम किया, तदनन्‍तर वहाँसे आगे चल दिया । अब वे देवदारू वन में पुष्‍परम्‍य नामक कमलोंके सरोवरके पास पहुँचे और वहाँ किसी जंगली हाथी के साथ क्रीड़ा कर बड़ी प्रसन्‍नतासे उसपर सवार हो गये ॥249-252॥

श्र्लाध्‍यमान: स्‍वयं केनचित्‍खगेन गजाधिपात् । अपास्‍य सहसानीत: खेचराद्रिं कृती पुर: ॥253॥
	उसी समय किसी विद्याधरने उनकी बड़ी प्रशंसा की और हाथीसे उठाकर उन पुण्‍यात्‍माको अकस्‍मात् ही विजयार्ध पर्वत पर पहुँचा दिया ॥253॥

पत्‍यु: किन्‍नरगीतस्‍य द्वितीयां वा रतिं सतीम् । सुतामशनिवेगस्‍य दत्‍तां शल्‍मलिपूर्विकाम् ॥254॥
जातां पवनवेगायामादिष्‍टां परिणीतवान् । तया स‍ह स्‍मरस्‍यापि सुखं स्‍मर्तुमगोचरम् ॥255॥
अनुभूय दिनान्‍यत्र विश्रान्‍त: कानिचित्‍पुन: । तथोपसर्तुकामं तं समीक्ष्‍यांगारवेगक: ॥256॥
उद्धृत्‍याशनिवेगस्‍य दायादोयं नभस्‍तले । ज्ञात्‍वा दत्‍तान्‍तशाल्‍मल्‍या समुद्रीर्णासिहस्‍तया ॥257॥
सोऽन्‍वीतस्‍तद्भयान्‍मुक्‍त्‍वा तं तस्‍मात्‍प्रपलायित: । विद्यया पर्णलघ्‍व्‍यासौ 1प्रियाप्रहितया तया ॥258॥
चम्‍पापुरसमीपस्‍थसरोमध्‍ये शनै: शनै: । द्वीपे निपातितोऽपृच्‍छदेहिनस्‍तीरवर्तिन: ॥259॥
द्वीपादमुस्‍मान्निर्गन्‍तुं किं तीर्थ वदतेति तान् । अवदँस्‍तेऽपि किं भद्र पतित: खात्‍त्‍वमित्‍यमुम् ॥260॥
सम्‍यग्‍भवति विज्ञातमिति तेन सुभाषिता: । प्रहस्‍यानेन मार्गेण जलान्निगर्म्‍यतामिति ॥261॥ 
न्‍यदिशन्‍नग्रतस्‍तस्‍मात्‍प्रविश्‍य नगरं गुरूम् । दृष्‍ट्वा गन्‍धर्वविद्याया मनोहरसमाह्णयम् ॥262॥
उपविश्‍य तदभ्‍याशे वीणावादनशिक्षकान् । तत्र गन्‍धर्वदत्‍ताया: स्‍वयंवरविधि प्रति ॥263॥
दृष्‍ट्वा निगूढतज्‍ज्ञानो वसुदेवो विमूढवत् । अहं चैभि: सहाभ्‍यासं करोमीत्‍यात्‍तवल्‍लकि: ॥264॥
आदावेवाच्छिनतन्‍त्रीं तुम्‍बीजं वाभिनत्‍फलम् । वैयात्‍यं पश्‍यतास्‍यालं दृष्‍ट्वा तं तेऽहसन् भृशम् ॥265॥
भर्त्‍ता गन्‍धर्वदत्‍तायास्‍त्‍वमेवैवं विचक्षण: । गीतवाद्यविशेषेषु सर्वानस्‍मान् जयेरिति ॥266॥
	वहाँ किन्‍नरगीत नाम के नगर में राजा अशनिवेग रहता था उसकी शाल्‍मलिदत्‍ता नाम की एक पुत्री थी जो कि पवनवेगा स्‍त्रीसे उत्‍पन्‍न हुई थी और दूसरी रतिके समान जान पड़ती थी । अशनिवेगने वह कन्‍या कुमार वसुदेव के लिए समर्पित कर दी । कुमार ने भी उसे विवाह कर उसके साथ स्‍मरणके भी अगोचर कामसुख का अनुभव किया और कुछ दिन तक वहीं विश्राम किया । तदनन्‍तर जब कुमार ने वहाँसे जानेकी इच्‍छा की तब अशनिवेगका दायाद (उत्‍तराधिकारी) अंगारवेग उन्‍हें जानेके लिए उद्यत देख उठाकर आकाश में ले गया । इधर शाल्‍मलिदत्‍ताको जब पता चला तो उससे नंगी तलवार हाथमें लेकर उसका पीछा किया । शाल्‍मलिदत्‍ताके भय से अंगारवेग कुमार को छोड़कर भाग गया । कुमार नीचे गिरना ही चाहते थे कि उसकी प्रिया शाल्‍मलिदत्‍ताके द्वारा भेजी हुई पर्णलध्‍वी नाम की विद्याने उन्‍हें चम्‍पापुरके सरोवरके मध्‍य में वर्तमान द्वीप पर धीरे - धीरे उतार दिया। वहाँ आकर कुमार ने किनारे पर रहनेवाले लोगोंसे पूछा कि इस द्वीपसे बाहर निकलनेका मार्ग क्‍या है ? आप लोग मुझे बतलाइए । तब लोगोंने कुमारसे कहा कि क्‍या आप आकाश से पड़े हैं ? जिससे कि निकलनेका मार्ग नहीं जानते । कुमार ने उत्‍तर दिया कि आप लोगोंने ठीक जाना है सचमुच ही मैं आकाश से पड़ा हूँ । कुमारका उत्‍तर सुनकर सब लोग हँसने लगे और ‘इस मार्ग के द्वारा आप जलसे बाहिर निकल आइए’ ऐसा कह कर उन्‍होंने मार्ग दिखा दिया । कुमार उसी मार्गसे निकल कर नगर में प्रवृष्‍ट हुए और मनोहर नामक गन्‍धर्वविद्याके गुरूके पास जा बैठे । गन्‍धर्वद्त्‍ताको स्‍वयंवरमें जीतनेके लिए उनके पास बहुतसे शिष्‍य वीणा बजाना सीख रहे थे । उन्‍हें देख तथा अपने वीणाविषयक ज्ञान को छिपाकर कुमार मूर्खकी तरह बन गये और कहने लगे कि मैं भी इन लोगों के साथ वीणा बजानेका अभ्‍यास करता हूं । ऐसा कह कर उन्‍होंने एक वीणा ले ली । पहले तो उसकी तन्‍त्री तोड़ डाली और फिर तूँबा फोड़ दिया । उनकी इस क्रियाको देख लोग अत्‍यधिक हँसने लगे और कहने लगे कि इसकी धृष्‍टताको तो देखो । कुमार वसुदेवसे भी उन्‍होंने कहा कि तुम ऐसे चतुर हो, जान पड़ता है कि गन्‍धर्वदत्‍ताके तुम्‍हीं पति होओगे और हम सबको गाने - बजानेकी कलामें हरा दोगे ॥254-266॥

एवं तत्र स्थिते तस्मिन् धरागगनगोचरा: । प्रापुर्गन्‍धर्वदत्‍ताया: स्‍वयंवरसमुत्‍सुका: ॥267॥
	इस प्रकार कुमार वसुदेव वहाँ कुछ समय तक स्थित रहे । तदननतर गन्‍धर्वदत्‍ताके स्‍वयंवरमें उत्‍सुक हुए भूमिगोचरी और विद्याधर लोग एकत्रित होने लगे ॥267॥

तान्‍स्‍वयंवरशालायां बहून् जितवती स्‍वयम् । तदानीं गीतवादाभ्‍यां तत्‍कलारूपधारिणी ॥268॥
	गाने बजानेकी कलाका रूप धारण करनेवाली गन्‍धर्वदत्‍ताने स्‍वयंवर शालामें आये हुए बहुतसे लोगों को अपने गाने - बजानेके द्वारा तत्‍काल जीत लिया ॥268॥

चारूदत्‍तादिभि: श्रोतृपदमध्‍यासितै: स्‍तुता । कलाकौशलमेतस्‍या विलक्षणमिति स्‍फुटम् ॥269॥
	वहाँ जो चारूदत्‍त आदि मुख्‍य मुख्‍य श्रोता बैठे थे वे सब उस गन्‍धर्वदत्‍ताकी प्रशंसा कर रहे थे और कह रहे थे कि उसका कला - कौशल बड़ा ही विलक्षण है - सबसे अद्भूत है ॥269॥

स्‍वोपाध्‍यायं तदापृच्‍छय कन्‍याभ्‍यर्णमुपागत: । वसुदेवोऽभणीद्वीणां विदोषामानयन्त्विति ॥270॥
	तदनन्‍तर वसुदेव भी अपने गुरूसे पूछकर कन्‍याके पास गये और कहने लगे कि ऐसी वीणा लाओ जिसमें एक भी दोष नहीं हो ॥270॥

तेऽपि तिस्रश्‍चतस्रश्‍च हस्‍ते वीणा: समर्पयन् । तासां तन्‍त्रीषु लोमांसं शल्‍यन्‍चालोक्‍य सस्मितम् ॥271॥
तुम्‍बीफलेषु दण्‍डेषु शल्‍कपाषाणमप्‍यसौ । स्‍फुटीचकार तद्दृष्‍ट्वा त्‍वदिष्‍टा कीदृशी भवेत् ॥272॥
वीणेति कन्‍यया प्रोक्‍तो मदिष्‍टाया: समागम: । ईदृग्विध इति प्राह तत्रार्थाख्‍यानमीदृशम् ॥273॥
लोगोंने तीन चार वीणाएँ वसुदेव के हाथमें सौंप दीं । वसुदेव ने उन्‍हें देखकर हँसते हुए कहा कि इन वीणाओंकी ताँतमें लोमांस नाम का दोष है और तुम्‍बीफल तथा दण्‍डोंमें शल्‍क एवं पाषाण नाम का दोष है । उन्‍होंने यह कहा ही नहीं किन्‍तु प्रकट करके दिखला भी दिया। यह देख कन्‍याने कहा कि तो फिर आप कैसी वीणा चाहते हैं ? इसके उत्‍तरमें कुमार ने कहा कि मुझे जो वीणा इष्‍ट है उसका समागम इस प्रकार हुआ था । ऐसा कहकर उन्‍होंने निम्‍नांकित कथा सुनाई ॥271-273॥

हास्तिनाख्‍यपुराधीशो राज्ञो मेघरथश्रुते: । पद्मावत्‍याश्‍च सन्‍जातौ विष्‍णुपद्मरथौ सुतौ ॥274॥
	हस्तिनापुरके राजा मेघरथके पद्मावती रानीसे विष्‍णु और पद्मरथ नाम के दो पुत्र हुए थे ॥274॥

सह विष्‍णुकुमारेण भूपतौ तपसि स्थिते । पश्‍चात्‍पद्मरथे राज्‍यमलंकुर्वत्‍यथान्‍यदा ॥275॥
प्रत्‍यन्‍तवासिसंक्षोभे सन्‍जाते सचिवाग्रणी: । सामादिभिरूपायैस्‍तं प्रशार्न्ति समजीगमत् ॥276॥
राज्ञा तुष्‍टवतावादि त्‍वयेष्‍टं वाच्‍यतामिति । राज्‍यं सप्‍तदिनं कर्तुमिच्‍छामीत्‍यब्रवीद् बली ॥277॥
दत्‍तं जरत्‍तृणं मत्‍वा तेन तस्‍मै तदूर्जितम् । कृतोपकारिणे देयं किं न तत्‍कृतवेदिभि: ॥278॥
	कुछ समय बाद राजा मेघरथ तो विष्‍णुकुमार पुत्र के साथ तप करने लगे और पद्मरथ राज्‍य करने लगा । किसी अन्‍य समय समीपवर्ती किसी राजा ने  राज्‍यमें क्षोभ उत्‍पन्‍न किया जिसे प्रधान मन्‍त्री वलिने साम आदि उपायों से शान्‍त कर दिया । राजा पद्मरथने वलिके कार्यसे सन्‍तुष्‍ट होकर कहा कि ‘तुझे क्‍या इष्‍ट है ? तू क्‍या चाहता है ?’ सो कह ! उत्‍तरमें वलिने कहा कि मैं सात दिन तक राज्‍य करना चाहता हूँ । राजा ने  भी वलिकी इस माँगको जीर्णतृणके समान तुच्‍छ समझ उसे सात दिनका राज्‍य देना स्‍वीकृत कर लिया सो ठीक ही है क्‍योंकि जो किये हुए उपकार को जानते हैं अर्थात् कृतज्ञ हैं वे उपकार करनेवालेके लिए क्‍या नहीं देते हैं ? ॥275-278॥

तत्राकम्‍पनगुर्वाद्यमागत्‍य मुनिमण्‍डलम् । अग्रहीदातपे योगं सर्वं सौम्‍यमहीभृति ॥279॥
निर्जिता प्राग्विदुष्विण्‍यामकम्‍पनमुनीशिना । वादे सभायां तत्‍कोपात्‍तं जिघांसुरघात्‍मक: ॥280॥
	उसी समय अकम्‍पन गुरू आदि मुनियों के समूहने हस्तिनापुर आकर वहाँके सौम्‍य पर्वत पर आतापन योग धारण कर लिया । पहले जब वलि मन्‍त्री उज्‍जयिनी नगरी में रहता था तब उसे अकम्‍पन गुरूने शास्‍त्रार्थके समय विद्वानों की सभा में जीत लिया था इसलिए वह पापी क्रोधसे उनका घात करना चाहता था ॥279–280॥

यागव्‍याजं समारभ्‍य स मन्‍त्री परितो गिरिम् । अर्थिताहारदानार्थ देवसन्‍तर्पणाय च ॥281॥
पाकं प्रकल्‍पयामास धूमज्‍वालाग्निसन्‍ततम् । ज्ञात्‍वा विष्‍णुकुमारस्‍तमुपसर्गं मुनीश्‍वर: ॥282॥
गत्‍वा पद्मरथाभ्‍यर्णं वीतरागासने स्थित: । राज्ञाभिवन्‍द्य सम्‍पूज्‍य किं कृत्‍यमिति भाषित: ॥283॥
	पापी वलि मन्‍त्री ने यज्ञका बहाना कर उस सौम्‍य पर्वत के चारों ओर याचकों को दान देने तथा 
देवताओं को सन्‍तुष्‍ट करने के लिए पाक अर्थात् रसोई बनवाना शुरू किया जिससे धुआँ तथा ज्‍वालाओं का समूह चारों ओर फैलने लगा । जब मुनिराज विष्‍णुकुमार को इस उपसर्गका पता चला तो वे आकर राजा पद्मरथके पास गये और वीतराग आसन पर बैठ गये । राजा पद्मरथ ने उनकी वन्‍दना की, पूजा की तथा कहा कि मुझसे क्‍या कार्य है ? ॥281–283॥

उपसर्गं व्‍यधान्‍मन्‍त्री तवात्रातपयोगिनाम् । निवार्यतामसावाशु त्‍वयेत्‍याह महीपतिम् ॥284॥
	मुनिराज विष्‍णुकुमार ने राजा पद्मरथसे कहा कि तुम्‍हारे मन्‍त्री ने आतप योग धारण करनेवाले मुनियों के लिए उपसर्ग कर रक्‍खा है उसे तुम शीघ्र ही दूर करो ॥284॥

प्रतिपन्‍नं मया तस्‍मै राज्‍यं सप्‍तदिनावधि । न निवारयितुं शक्‍य: सत्‍यभेदभयादसौ ॥285॥
ततो भवद्भिरेवार्य निवार्यो दुर्जनोऽधुना । न विदन्ति खला: स्‍वैरा युक्‍तायुक्‍तविचेष्टितम् ॥286॥
	उत्‍तरमें राजा ने  कहा कि मैं उसके लिए सात दिनका राज्‍य देना स्‍वीकृत कर चुका हूं अत: सत्‍यव्रतके खण्डित होने के भय से मैं उसे नहीं रोक सकता । हे पूज्‍य ! इस दुष्‍टका इस समय आप ही निवारण कीजिए । स्‍वच्‍छन्‍द रहनेवाले दुष्‍ट जन योग्‍य और अयोग्‍य चेष्‍टाओं को – अच्‍छे - बुरे कार्योंको नहीं जानते हैं ॥285–286॥

इत्‍यवोचदसौ चैतदवगम्‍य मुनीश्‍वर: । प्रतिषिध्‍यामि पापिष्‍ठमहमेबाशु नश्‍वरम् ॥287॥
	राजा पद्मरथने ऐसा उत्‍तर दिया, उसे सुनकर मुनिराजने कहा कि तो मैं ही शीघ्र नष्‍ट होनेवाले इस पापीको मना करता हूं ॥287॥

इति वामनरूपेण ब्राह्मणाकारमागत: । सम्‍प्राप्‍य बलिनोऽभ्‍यर्णं स्‍वस्तिवादपुरस्‍सरम् ॥288॥
महाभागाहमर्थी त्‍वां दातृमुख्‍यमुपागमम् । देयं त्‍वयेत्‍यवादीत्‍सोप्‍यभीष्‍टं प्रतिपन्‍नवान् ॥289॥
अभाषत द्विजो राजन् देयं मे विक्रमैस्त्रिभि: । प्रमितं क्षेत्रमित्‍यल्‍पं किमेतदभियाचितम् ॥290॥
गृहाणेति बली पाणिजलसेकसमन्वितम् । अदितास्‍मै मुनिश्‍चप्‍तविक्रियर्द्धि निजक्रमम् ॥291॥
न्‍यधादेकं प्रसार्योच्‍चैर्मानुषोत्‍तरमूर्धनि । द्वितीयमपि देवाद्रिचूलिकायां स्‍फुरद्द्युति: ॥292॥
	इतना कहकर वे महामुनि वामन ( बौंने ) ब्राह्मण का रूप रखकर वलिके पास पहुँचे और आशीर्वाद देते हुए बोले कि हे महाभाग ! आज तू दाताओंमें मुख्‍य है इसलिए मैं तेरे पास आया हूं तू मुझे भी कुछ दे । उत्‍तरमें वलिने इष्‍ट वस्‍तु देना स्‍वीकृत कर लिया । तदनन्‍तर ब्राह्मण वेषधारी विष्‍णुकुमार मुनि ने कहा कि हे राजन्, मैं अपने पैरसे तीन पैर पृथिवी चाहता हूं यही तू मुझे दे दे । ब्राह्मणकी बात सुनकर वलिने कहा कि ‘यह तो बहुत थोडा क्षेत्र है इतना ही क्‍यों माँगा ? ले लो’, इतना कहकर उसने ब्राह्मणके हाथमें जलधारा छोड़कर तीन पैर पृथिवी दे दी । फिर क्‍या था ? मुनिराजने विक्रियाऋद्धिसे फैला कर एक पैर तो मानुषोत्‍तर पर्वत की ऊँची शिखर पर रक्‍खा और देदीप्‍यमान कान्तिका धारक दूसरा पैर सुमेरू पर्वत की चूलिका पर रक्‍खा ॥288–292॥

तदा विद्याधरा भूमिगोचराश्‍चार्य संहर । चरणौ स्‍त्रंसृतेर्हेतुं क्रोधं मा स्‍म कृथा वृथा ॥293॥
	उस समय विद्याधर और भूमिगोचरी सभी स्‍तुति कर मुनिराजसे कहने लगे कि हे प्रभो ! अपने चरणोंको संकोच लीजिए, वृथा ही संसारका कारणभूत क्रोध नहीं कीजिए ॥293॥

इति संगीतवीणादिमुखरा मुनिसत्‍तमम् । सद्य: प्रसादयामासु: सोप्‍यंघ्री स्‍वौ समाहरत् ॥294॥
	इस प्रकार संगीत और वीणा आदि से मुखर हुए भूमिगोचरियों और विद्याधरों ने शीघ्र ही उन मुनिराजको प्रसन्‍न कर लिया और उन्‍होंने भी अपने दोनों चरण संकोच लिये ॥294॥

श्रुत्‍वा लक्षणवत्‍तेषां तदा गीतं सुधाशिन: । तुष्‍ट्वा घोषसुघोषाख्‍ये महाघोषांच सुस्‍वराम् ॥295॥ 
वीणां घोषावतीं चासु ददति स्‍म सुसंगताम् । विद्याधरेभ्‍यो द्वे द्वे च भूचरेभ्‍यो यथाक्रमम् ॥296॥
	उस समय उनका लक्षणसहित संगीत सुनकर देव लोग बहुत प्रसन्‍न हुए और उन्‍होंने अच्‍छे स्‍वर वाली घोषा, सुघोषा, महाघोषा और घोषपती नाम की चार वीणाएँ दीं । उन वीणाओं मेंसे देवों ने यथा-क्रम से दो वीणाएँ तो विद्याधरोंकी दी थीं और दो वीणाएँ भूमिगोचरियोंको दी थीं ॥295–296॥

वृथा त्‍वं याचितो विप्रवेरणापि मयाऽधुना । नावकाशस्‍तृतीयस्‍य चरणस्‍येति सत्‍वरम् ॥297॥
बध्‍वा बलिनमुद्वृत्‍तं बली विष्‍णुमुनीश्‍वर: । दु:सहं तं निराकार्षीदुपसर्गं मु‍नीशिनाम् ॥298॥
	तदनन्‍तर उन मुनिराजने वलिसे कहा कि मुझ ब्राह्मण ने तुझसे व्‍यर्थ ही याचना की क्‍योंकि तीसरा चरण रखनेके लिए अवकाश ही नहीं है । यह कहकर बलवान् विष्‍णुकुमार मुनिराजने उस दुराचारी वलिको शीघ्र ही बाँध लिया और अकम्‍पन आदि मुनियों के उस दु:सह उपसर्गको दूर कर दिया ॥297–298॥

बद्धं बलिनमाहन्‍तुं समुद्युक्‍तं महीपतिम् । प्रतिषिध्‍य प्रसन्‍नात्‍मा सद्धर्मं समजिग्रहत् ॥299॥
एवं महामुनिस्‍तत्र कृतधर्मप्रभावन: । पूज्‍य: पद्मरथेनास्‍मात्‍स्‍वस्‍थानमगमत्‍सुधी: ॥300॥
	बँधे हुए वलिको मारनेके लिए राजा पद्मरथ उद्यत हुए परन्‍तु मुनिराजने उसे मना कर दिया और प्रसन्‍नचित्‍त होकर उन्‍होंने वलिको समीचीन धर्म ग्रहण कराया । इस प्रकार धर्म की प्रभावना करनेवाले बुद्धिमान् मुहामुनिकी राजा पद्मरथने पूजा की । तदनन्‍तर वे अपने स्‍थान पर चले गये ॥299–300॥

तासु घोषावती नाम वीणा वंशेऽत्र सन्निधिम् । समागमद्भवद्भिस्‍तत्‍सा ममानीयतां शुभा ॥301॥
	यह सब कथा कहने के बाद कुमार वसुदेवने गन्‍धर्वदत्‍तासे कहा कि देवों के द्वारा दी हुई चार वीणाओंमें से घोषवती नाम की वीणा आपके इस वंश में समागमको प्राप्‍त हुई थी अत: आप वही शुभ वीणा मेरे लिए मँगाइए ॥301॥

एवमुक्‍तवते तस्‍मै तामेवानीय ते ददु: । तयासौ गीतवाद्याभ्‍यां श्रोतृचेतोऽभिरंजनम् ॥302॥
समापादयदाकर्ण्‍य तद्वीणाकौशलं महत् । प्रीता गन्‍धर्वदत्‍तापि स्‍वां वा मालां समार्पयत् ॥303॥
तस्‍य कण्‍ठे सुकण्‍ठस्‍य कुण्ठिताखिलभूभुज: । 2ननु प्राक्‍कृतपुण्‍यानां स्‍वयं सन्ति महर्धय: ॥304॥
	इस प्रकार कहने वाले वसुदेव के लिए उन लोगोंने वही वीणा लाकर दी । वसुदेवने उसी वीणाके द्वारा गा बजाकर सब श्रोताओं का चित्‍त प्रसन्‍न कर दिया । गन्‍धर्वदत्‍ता वसुदेवकी वीणा बजानेमें बहुत भारी कुशलता देखकर प्रसन्‍न हुई और उसने अच्‍छे कण्‍ठवाले तथा समस्‍त राजाओं को कुण्ठित करनेवाले कुमार वसुदेव के गलेमें अपने आपकी तरह माला समर्पित कर दी सो ठीक ही है क्‍योंकि पूर्व पर्यायमें पुण्‍य करनेवाले लोगों को बड़ी – बड़ी ऋद्धियाँ स्‍वयं आकर मिल जाती है ॥302–304॥

तत: सर्वे प्रह्णष्‍यास्‍य कल्‍याणाभिषवं व्‍यधु: । एवं विद्याधरश्रेण्‍यां लम्‍भास्‍सप्‍तशतान्‍यसौ ॥305॥
सम्‍प्राप्‍य खेचरेशेभ्‍यस्‍तत्‍कन्‍यादानमानित: । ततो निवृत्‍य भूभागमागत्‍य परमोदय: ॥306॥
	इसके बाद सबने हर्षित होकर वसुदेवका कल्‍याणाभिषेक किया । इसी तरह विद्याधरोंकी श्रेणियों अर्थात् विजयार्ध पर्वत पर जाकर विद्याधर राजाओं के द्वारा कन्‍यादान आदिसे सम्‍मानित वसुदेवने सात सौ कन्‍याएँ प्राप्‍त कीं । तदनन्‍तर – परम अभ्‍युदयको धारण करनेवाले कुमार वसुदेव विजयार्ध पर्वत से लौटकर भूमि पर आ गये ॥305–306॥

हिरण्‍यवर्मणोऽरिष्‍टपुराधीशो महीपते: । पद्मावत्‍यामभूत्‍पुत्री रोहिणी रोहिणीव सा ॥307॥
स्‍वस्‍या: स्‍वयंवरायैत्‍य शिक्षकाग्रयान् कलागुणान् । वसुदेवमुपाध्‍यायतया बोधयितुं स्थितम् ॥308॥
स्‍वबाहुलतयेवैनं रोहिणी रत्‍नमालया । आश्लिष्‍टकण्‍ठमकरोदुत्‍कण्‍ठाकुण्ठिचेतसा ॥309॥
	वहाँ अरिष्‍टपुर नगर के राजा हिरण्‍यवर्माके पद्मावती रानीसे उत्‍पन्‍न हुई रोहिणी नाम की पुत्री थी जो सचमुच ही रोहिणी चन्‍द्रमाकी स्‍त्रीके समान जान पड़ती थी । उसके स्‍वयंवरके लिए अनेक कलाओं तथा गुणोंको धारण करनेवाले मुख्‍य शिक्षकोंके समान अनेक राजा लोग आये थे परन्‍तु वसुदेव ‘हम सबके उपाध्‍याय हैं’ लोगों को यह बतलानेके लिए ही मानो सबसे अलग बैठे थे । उस समय रोहिणीने उत्‍कण्‍ठासे कुण्ठित चित्‍त होकर अपनी भुजलताके समान रत्‍नों की माला से वसुदेव के कण्‍ठका आलिंगन किया था ॥307–309॥

ततो विभिन्‍नमर्यादा: समुद्रविजयादय: । समुद्र इव संहारे संक्षोभमुपगम्‍य ताम् ॥310॥
आहर्तुमुद्यत:: सर्वे दृष्‍ट्वा तान् दुष्‍टचेतस: । योद्धुं हिरण्‍यवर्मापि सस्‍वबन्‍धु: समुद्ययौ ॥311॥
	यह देख, जिस प्रकार प्रलयकालमें समुद्र अपनी मर्यादा छोडकर क्षुभित हो जाता है उसी प्रकार समुद्रविजय आदि सभी राजा मर्यादा छोडकर क्षुभित हो उठे और जबर्दस्‍ती रोहिणीको हरनेका उद्यम करने लगे । यह देख, हिरण्‍यवर्मा भी अपने भाइयोंको साथ ले उन दुष्‍ट ह्णदय वाले राजाओंसे युद्ध करने के लिए तैयार हो गया ॥310–311॥

वसुदेवकुमारोऽपि निजनामाक्षरांकितम् । प्रजिघाय शरं सद्य: समुद्रविजयं प्रति ॥312॥
	कुमार वसुदेवने भी अपने नाम के अक्षरों से चिह्नित एक बाण शीघ्र ही समुद्रविजयकी ओर छोड़ा ॥312॥

नामाक्षराणि तस्‍यासौ वाचयित्‍वा सविस्‍मय: । वसुदेवकुमारोऽत्र पुण्‍यात्‍सम्‍भावितो मया ॥313॥
इति तुष्‍ट्वा निवार्य द्राक्‍संग्रामं समुपागमत् । सहानुजै: कनीयांसमनुंज जितमन्‍मथम् ॥314॥
	वाण पर लगे हुए नामाक्षरोंको बाँचकर समुद्रविजय आश्‍चर्य से चकित हो गये, वे कहने लगे – अहो पुण्‍योदय से मुझे वसुदेव मिल गया । उन्‍होंने सन्‍तुष्‍ट होकर शीघ्र ही संग्राम बन्‍द कर दिया और अपने अन्‍य छोटे भाइयोंको साथ लेकर वे कामदेव को जीतनेवाले लघु भाई वसुदेवसे मिलनेके लिए गये ॥313–314॥

समुद्रविजयाधीशं वसुदेव: कृतांजलि: । प्रणम्‍य प्रीणयामास शेषानपि निजाग्रजान् ॥315॥
	हाथ जोडे हुए कुमार वसुदेवने महाराज समुद्रविजयको प्रणाम कर प्रसन्‍न किया । तदनन्‍तर अपने अन्‍य बड़े भाइयोंको भी प्रणामके द्वारा प्रसन्‍न बनाया ॥315॥

भूखेचरा: कुमारेण तदा सर्वे निजात्‍मजा: । परिणीता: पुरानीय समुद: समजीगमन् ॥316॥
कुमारेण समं गत्‍वा स्‍वपुरं विहितोत्‍सवम् । दशार्हा: स्‍वेप्सितं सौख्‍यमन्‍वभूवन्‍ननारतम् ॥317॥
	कुमार के द्वारा पहले विवाही हुई अपनी – अपनी पुत्रियोंको भूमिगोचरी और विद्याधर राजा बड़े हर्ष से ले आये और उन्‍हें कुमार के साथ मिला दिया । समुद्रविजय आदिने कुमार वसुदेव को साथ लेकर उत्‍सवोंसे भरे हुए अपने नगर में प्रवेश किया और वहाँ वे सब निरन्‍तर इच्‍छानुसार सुख भोगते हुए रहने लगे ॥316–317॥

एवं काले प्रयात्‍येषां श्‍लाध्‍यैर्भोगैरभंगुरै: । महाशुक्रात्‍समुत्‍तीर्य शंखाख्‍य: प्राक्‍तनो मुनि: ॥318॥
रोहिण्‍या: पुण्‍यभाक्‍पद्मनामासौ समजायत । प्रतोषं बन्‍धुवर्गेषु वर्धयन्‍नवमो बल: ॥319॥
	इस प्रकार इन सबका समय अविनाशी तथा प्रशंसनीय भोगों के द्वारा सुख से व्‍यतीत हो रहा था । कुछ समय बाद जिनका वर्णन पहले आ चुका है ऐसे शंख नाम के मुनिराजका जीव महाशुक्र स्‍वर्गसे चय कर वसुदेवकी रोहिणी नामक स्‍त्रीके पद्म नाम का पुण्‍यशाली पुत्र उत्‍पन्‍न हुआ । वह अपने भाइयोंमें आनन्‍द को बढ़ाता हुआ नौवाँ बलभद्र होगा ॥318–319॥

सप्रतापा प्रभेवाभात्‍सौरी धीरस्‍य निर्मला । शरदा प्राप्‍य संस्‍कारं श्रुत्‍या पद्मोद्भवावहा ॥320॥
	उसकी निर्मल बुद्धि सूर्यकी प्रभाके समान प्रताप युक्‍त थी । जिस प्रकार शरद् ऋतु का संस्‍कार पाकर सूर्यकी प्रभा पद्म अर्थात् कमलोंके विकासको बढ़ाने लगती है उसी प्रकार उसकी बुद्धि शास्‍त्रोंका संस्‍कार पाकर पद्मा अर्थात् लक्ष्‍मी की उत्‍पत्तिको बढ़ाने लगी थी ॥320॥

दुर्वारो दुष्‍टविध्‍वंसी विशिष्‍टप्रतिपालक: । तत्‍प्रताप: कथं सौरमपि सारं न लंघते ॥321॥
	उसका प्रताप दुर्वार था, दुष्‍टोंको नष्‍ट करनेवाला था और विशिष्‍ट – पुरूषोंका पालन करनेवाला था फिर भला वह सूर्य के सारभूत तेजका उल्‍लंघन क्‍यों नहीं करता ? ॥321॥

इत: प्रकृतमन्‍यत्‍तु वृत्‍तकं तन्निगद्यते । गंगागन्‍धावतीनद्यो: संगमे सफलद्रुमे ॥322॥
तापसानामभूत्‍पल्‍ली नाम्‍ना जठरकौशिक: । वशिष्‍ठो नायकस्‍तत्र पंचाग्निव्रतमाचरन् ॥323॥
भद्रान्‍तगुणवीराभ्‍यां चारणाभ्‍यामिदं तप: । अज्ञानकृतमित्‍युक्‍तमाकर्ण्‍यापृच्‍छदज्ञता ॥324॥
कुतो ममेति सक्रोधं कुधी: स्थित्‍वा तयो: पुर: । आद्योऽत्र वक्‍तुमुद्युक्‍त: सन्‍तो हि हितभाषिण: ॥325॥
	अब इसीसे सम्‍बन्‍ध रखनेवाली दूसरी कथा कही जाती है जो इस प्रकार है । जहाँ गंगा और गन्‍धावती नदियाँ मिलती हैं वहाँ बहुतसे फले फूले वृक्ष थे । उन्‍हीं वृक्षोंके बीच में जठरकौशिक नाम की तपसियोंकी एक बस्‍ती थी । उस बस्‍तीका नायक वशिष्‍ठ तपसी था वह पंचाग्नि तप तपा करता था । एक दिन वहाँ गुणभद्र और वीरभद्र नाम के दो चारण मुनि आये । उन्‍होंने उसके तपको अज्ञान तप बताया । यह सुनकर वह दुर्बुद्धि तापस क्रोध करता हुआ उनके सामने खड़ा होकर पूछने लगा कि मेरा अज्ञान क्‍या है ? उन दोनों मुनियोंमें जो प्रथम थे ऐसे गुणभद्र मुनि कहने के लिए तत्‍पर हुए सो ठीक ही है क्‍योंकि सत्‍पुरूष हित का ही उपदेश देते हैं ॥322-325॥

जटाकलापसम्‍भूतलिक्षायूकाभिघट्टनम् । सन्‍ततस्‍नानसंलग्‍नजटान्‍तर्मृतमीनकान् ॥326॥
दह्यमानेन्‍धनान्‍त:स्‍थस्‍फुरद्विविधकीटकान् । सन्‍दर्श्‍येदं तवाज्ञानमिति तं समबोधयत् ॥327॥
	उन्‍होंने जटाओं के समूहमें उत्‍पन्‍न होनेवाली लीखों तथा जुओं के संघटनको; निरन्‍तर स्‍नानके समय लगकर जटाओं के भीतर मरी हुई छोटी छोटी मछलियोंको और जलते हुए इन्‍धनके भीतर रहकर छटपटाने वाले अनेक कीड़ोंको दिखाकर समझाया कि देखो यह तुम्‍हारा अज्ञान है ॥326-327॥

काललब्धिं समाश्रित्‍य वशिष्‍टोऽपि विशिष्‍टधी: । दीक्षित्‍वाऽऽतपयोगस्‍थ: सोपवासं तपो व्‍यधात् ॥328॥
	काललब्धि का आश्रय मिलनेसे विशिष्‍ट बुद्धिका धारक वह वशिष्‍ठ तापस दीक्षा लेकर आतापन योग में स्थित हो गया और उपवास स‍हित तप करने लगा ॥328॥

तपोमाहात्‍म्‍यतस्‍तस्‍य सप्‍तव्‍यन्‍तरदेवता: । मुनीश ब्रूहि सन्‍देशमिष्‍टमित्‍यग्रत: स्थिता: ॥329॥
	उसके तपके प्रभाव से सात व्‍यन्‍तर देवियाँ आयी और आगे खडी होकर कहने लगीं; कि हे मुनिराज ! अपना इष्‍ट सन्‍देश कहिये, हमलोग करने के लिए तैयार हैं ॥329॥

दृष्‍ट्वा ता: स मुनि: प्राह भवतीभि: प्रयोजनम् । नास्‍त्‍यत्रागच्‍छतान्‍यस्मिन् यूयं जन्‍मनि मामिति ॥330॥
	उन्‍हें देखकर वशिष्‍ट मुनि ने कहा कि मुझे आप लोगोंसे इस जन्‍ममें कुछ प्रयोजन नहीं है अन्‍य जन्‍ममें मेरे पास आना ॥330॥

क्रमेणैवं तप: कुर्वन्‍नागमन्‍मधुरापुरीम् । तत्र मासोपवासी सन्‍नातपं योगमाचरन् ॥331॥
	इस प्रकार तप करते हुए वे अनुक्रम से मथुरापुरी आये वहाँ एक महीनेके उपवासका नियम लेकर उन्‍होंने आतापन योग धारण किया ॥331॥

अथान्‍येद्युर्विलोक्‍यैनमुग्रसेनमहीपति: । भक्‍त्‍या मद्रेह एवायं भिक्षां गृह्णातु नान्‍यत: ॥332॥
चकार घोषणां पुर्यामिति सर्वनिषेधिनीम् । स्‍वपारणादिने सोऽपि भिक्षार्थं प्राविशत्‍पुरीम् ॥333॥
उदतिष्‍ठत्‍तदैवाग्‍नी राजगेहे निरीक्ष्‍य तम् । मुनीश्‍वरो निवर्त्‍यायान्निराहारस्‍तपोवनम् ॥334॥
	तदनन्‍तर दूसरे दिन मथुराके राजा उग्रसेनने बड़ी भक्ति से उन मुनिके दर्शन किये और नगर में घोषणा करा दी कि यह मुनिराज हमारे ही घर भिक्षा ग्रहण करेंगे, अन्‍यत्र नहीं । इस घोषणासे उन्‍होंने अन्‍य सब लोगों को आहार देनेका निषेध कर दिया । अपनी पारणाके दिन मुनिराजने भिक्षाके लिए नगरी में प्रवेश किया परन्‍तु उसी समय राजमन्दिरमें अग्नि लग गई उसे देख मुनिराज निराहार ही लौटकर तपोवन में चले गये ॥332-334॥

तत: पुनर्गते मासे बुभुक्षु: क्षीणदेहक: । प्रविश्‍य नगरीं वीक्ष्‍य क्षोभणं 2यागहस्तिन: ॥335॥
सद्यो निवर्तते स्‍मास्‍मान्‍मासमात्राशनव्रत: । मासान्‍ते पुनरन्‍येद्यु: शरीरस्थितये गत: ॥336॥
राजगेहं जरासन्‍धमहीट्प्रहितपत्रकम् । समाकर्ण्‍य महीपाले व्‍याकुलीकृतचेतसि ॥337॥
	मुनिराजने एक मास के उपवास का नियम फिरसे ले लिया । तदनन्‍तर एक माह बीत जानेपर क्षीण शरीर के धारक मुनिराजने जब आहारकी इच्छा से पुन: नगरी में प्रवेश किया तब वहाँ पर हाथीका क्षोभ हो रहा था उसे देख वे शीघ्र ही नगरीसे वापिस लौट गये और एक माहका फिर उपवास लेकर तप करने लगे । एक माह समाप्‍त होने पर जब वे फिर आहारके लिए राजमन्दिरकी ओर गये तब महाराज जरासन्‍धका भेजा हुआ पत्र सुनकर राजा उग्रसेनका चित्‍त व्‍याकुल हो रहा था अत: उसने मुनिकी ओर ध्‍यान नहीं दिया ॥335-337॥

ततो निवर्तमानोऽसौ क्षीणांगो जनजल्पितम् । न ददाति स्‍वयं भिक्षां निषिध्‍यति परानपि ॥338॥
कोऽभिप्रायो महीशस्‍य न विद्मो वयमित्‍यद: । श्रुत्‍वा पापोदयात्‍क्रुध्‍वा निदानमकरोन्‍मुनि: ॥339॥
पुत्रो भूत्‍वाऽस्‍य भूपस्‍य मदुग्रतपस: फलात् । निगृह्यैनमिदं राज्‍यं गृह्यासमिति दुर्मति: ॥340॥
	क्षीण शरीर के धारी वशिष्‍ठ मुनि जब वहाँसे लौट रहे थे तब उन्‍होंने लोगों को यह कहते हुए सुना कि ‘राजा न तो स्‍वयं भिक्षा देता है और न दूसरोंको देने देता है । इसका क्‍या अभिप्राय है सो जान नहीं पड़ता ।’ लोगोंका कहना सुनकर पाप कर्मसे उदय से मुनिराजको क्रोध आ गया जिससे उनकी बुद्धि जाती रही । उसी समय उन्‍होंने निदान किया कि ‘मैंने जो उग्र तप किया है उसके फलसे मैं पुत्र होकर इस राजाका निग्रह करूँ तथा इसका राज छीन लूँ, ॥338-340॥

एवं दुष्‍परिणामेन मुनि: प्राप्‍य परासुताम् । जात: पद्मावतीगर्भे भूरिवैरानुबन्‍धत: ॥341॥
	इस प्रकार के खोटे परिणामोंसे मुनिराजकी मृत्‍यु हो गई और वे तीव्र वैरके कारण राजा 
उग्रसेनकी पद्मावती रानी के गर्भ में जा उत्‍पन्‍न हुए ॥341॥

सापि गर्भार्भकक्रौर्यान्‍महीभृद्हृदयामिषम् । अभूदभिलषन्‍त्‍यार्ता तज्‍ज्ञात्‍वा मन्त्रिणस्‍तदा ॥342॥
प्रयोगविहितं भर्तुर्हृन्‍मासमिति दौर्हृदम् । स्‍वबुद्धया पूरयंस्‍तस्‍या: र्कि न कुर्वन्ति धीधना: ॥343॥
	उस रानी पद्मावतीको भी गर्भके बालककी क्रूरतावश राजा के ह्णदयका मांस खानेकी इच्‍छा हुई और उससे वह दु:खी होने लगी । यह जानकर मन्त्रियोंने अपनी बुद्धिसे कोई बनावटी चीज देकर कहा कि ‘यह तुम्‍हारे पतिके ह्णदयका मांस है’ इस प्रकार उसका दोहला पूरा किया सो ठीक ही है क्‍योंकि बुद्धिमान् मनुष्‍य क्‍या नहीं करते हैं ? ॥342-343॥

निर्दौर्हृदा क्रमेणासावलब्‍ध सुतपातकम् । दष्‍टोष्‍ठं निष्‍ठुरालोकं कृतभ्रूभंगसंगमम् ॥344॥
	जिसका दोहला पूरा हो गया है ऐसी रानी पद्मावतीने अनुक्रम से वह पापी पुत्र प्राप्‍त किया, जिस समय वह उत्‍पन्‍न हुआ था उस समय अपने ओठ डस रहा था, उसकी दृष्टि क्रूर थी और भौंह टेढ़ी ॥344॥

दृष्‍ट्वा तं पितरौ तस्‍य नात्र विस्‍त्रभ्‍य पोषणे । योग्‍योऽयमिति संस्‍मृत्‍य विधिं तस्‍य विसर्जने ॥345॥
मन्‍जूषायां विनिक्षिप्‍य कंसमय्यां सपत्रकम् । तोकं कलिन्‍दकन्‍याया: प्रवाहे मुन्‍चत: स्‍म तौ ॥346॥
	माता-पिताने उसे देखकर विचार किया कि इसका यहाँ पोषण करना योग्‍य नहीं है यही समझ कर उन्‍होंने उसे छोड़नेकी विधिका विचार किया और कांसोकी एक सन्‍दूक बनवा कर उसमें उस पुत्रको पत्र सहित रख दिया तथा यमुना नदी के प्रवाहमें छोड़ दिया ॥345-346॥

अस्ति मण्‍डोदरी नाम कौशाम्‍ब्‍यां शौण्‍डकारिणी । तया प्रवाहे मन्‍जूषामध्‍यस्‍थोऽसौ व्‍यलोक्‍यत ॥347॥
अवीवृधद्गृहीत्‍वैनमिव सा स्‍वसुतं हिता । किं न कुर्वन्ति पुण्‍यानि हीनान्‍यपि तपस्विनाम् ॥348॥
	कौशाम्‍बी नाम की नगरी में एक मण्‍डोदरी नाम की कलारन रहती थी उसने प्रवाहमें बहती हुई सन्‍दूकके भीतर स्थित उस बालक को देखा । देखते ही वह उसे उठा लाई और हितैषिणी बन अपने पुत्र के समान उसका पालन करने लगी । सो ठीक ही है क्‍योंकि तपस्वियोंके हीन पुण्‍य भी क्‍या नहीं करते ? ॥347-348॥

अहोभि: कैश्चिदासाद्य लभ्‍मनादिसहं वय: । आक्रीडमानान्निर्हेतु समं सकलबालकान् ॥349॥
चपेटमुष्टिदण्‍डादिप्रहारैर्बाधते सदा । तद्दुराचारनिर्विण्‍णाऽत्‍यजन्‍मण्‍डोदरी च तम् ॥350॥
	कितने ही दिनोंमें वह सुदृढ़ अवस्‍था पाकर साथ खेलनेवाले समस्‍त बालकोंको चाँटा, मुट्ठी तथा डण्‍डा आदिसे पीड़ा पहुँचाने लगा । उसके इस दुराचारसे खिन्‍न होकर मण्‍डोदरीने उसे छोड़ दिया - घरसे निकाल दिया ॥349-350॥

सोऽपि शौर्यपुरं गत्‍वा वसुदेवमहीपते: । प्रतिपद्य पदातित्‍वं तत्‍सेवातत्‍परोऽभवत् ॥351॥
	अब वह शौर्यपुरमें जाकर राजा वसुदेवका सेवक बन गया और सदा उनकी सेवामें तत्‍पर रहने लगा ॥351॥

अतोऽन्‍यत्‍प्रकृतं ब्रूमो जरासन्‍धमहीपति: । निर्जिताशेषभूपाल: कदाचित्‍कार्यशेषवान् ॥352॥
सुरम्‍यविषयान्‍त:स्‍थपौदनाख्‍यपुराधिपम् । रिपुं सिंहरथं जित्‍वा बलाद्युद्धे ममान्तिकम् ॥353॥
बध्‍वानीतवते देशस्‍यार्धं मत्‍पुत्रिकामपि । कलिन्‍दसेनासम्‍भूतां सतीं जीवद्यशोभिधाम् ॥354॥
दास्‍यामीत्‍यभिभूपालान्‍प्राहिणोत्‍पत्रमालिका: । वसुदेवकुमारस्‍तत्‍परिगृह्य प्रतापवान् ॥355॥
वाजिन: सिंहमूत्रेण भावयित्‍वा रथं स तै: । वाह्यमारूह्य संग्रामे जित्‍वा सिंहरथं पृथुम् ॥356॥
कंसेन निजभृत्‍येन बन्‍धयित्‍वा महीपते: । स्‍वयं समर्पयामास सोऽपि तुष्‍ट्वा सुतां निजाम् ॥357॥
देशार्धेन समं तस्‍मै प्रतिपन्‍नां प्रदत्‍तवान् । वसुदेवोऽपि तां दुष्‍टलक्षणां वीक्ष्‍य नो मया ॥358॥
बद्ध: सिंहरथ: कर्म कंसेनानेन तत्‍कृतम् । कन्‍या प्रदीयतामस्‍मै भवत्‍प्रेषणकारिणे ॥359॥
इत्‍याह तद्वच: श्रुत्‍वा जरासन्‍धनरेश्‍वर: । कुलं कंसस्‍य विज्ञातुं दूतं मण्‍डोदरीं प्रति ॥360॥
	अब इसीसे सम्‍बन्‍ध रखनेवाली एक अन्‍य कथा क‍हते हैं और वह इस प्रकार है – यद्यपि राजा जरासन्‍धने सब राजाओं को जीत लिया था तो भी किसी समय उसका कुछ कार्य बाकी रह गया था । उसकी पूर्तिके लिए जरासन्‍धने सब राजाओं के पास इस आशयके पत्र भेजे कि जो राजा सुरम्‍य देशके मध्‍य में स्थित पोदनपुरके स्‍वामी हमारे शत्रु सिंहरथको युद्धमें अपने बलसे जीतकर तथा बाँधकर हमारे पास लावेगा उसे मैं आधा देश तथा कलिन्‍दसेना रानीसे उत्‍पन्‍न हुई जीवद्यशा नाम की अपनी पतिव्रता पुत्री दूंगा । प्रतापी राजा वसुदेवने जब यह पत्र पाया तो उन्‍होंने सिंहका मूत्र मँगाकर घोड़ोके शरीर पर लगवाया, उन्‍हें रथमें जोता और तदनन्‍तर ऐसे रथ पर आरूढ़ होकर चल पड़े । वहाँ जाकर उन्‍होंने संग्राममें उस भारी राजा सिंहरथको जीत लिया और अपने सेवक कंसके द्वारा उसे बँधवा कर स्‍वयं राजा जरासन्‍धको सौंप दिया । राजा जरासन्‍ध भी सन्‍तुष्‍ट होकर वसुदेव के लिए आधे देश के साथ अपनी पूर्व प्रतिज्ञात पुत्री देने लगा । उस समय वसुदेवने देखा कि उस पुत्रीके लक्षण अच्‍छे नहीं हैं अत: कह दिया कि सिंहरथको मैंने नहीं बाँधा है यह कार्य इस कंसने किया है इसलिए इसी आज्ञाकारीके लिए यह कन्‍या दी जावे । वसुदेव के वचन सुनकर राजा जरासन्‍धने कंसका कुल जानने के लिए मण्‍डोदरीके पास अपना दूत भेजा ॥352-360॥

प्रेषयामास तं दृष्‍ट्वा किं तत्राप्‍यपराधवान् । मत्‍पुत्र इति भीत्‍वाऽसौ समन्‍जूषाऽगमत्‍स्‍वयम् ॥361॥
आगत्‍य नृपतेरग्रे माताऽस्‍येयमिति क्षितौ । निक्षिप्‍य कंसमन्‍जूषां प्रणिपत्‍यैवमब्रवीत् ॥362॥
आगत: कंसमन्‍जूषामधिष्‍ठायायमर्भक: । जले कलिन्‍दकन्‍याया मयादायाभिवर्धित: ॥363॥
	दूतको देखकर मण्‍डोदरी डर गई और सोचने लगी कि क्‍या मेरे पुत्रने वहाँ भी अपराध किया है ? इसी भय से वह सन्‍दूक साथ लेकर स्‍वयं राजा जरासन्‍धके पास गई । वहाँ जाकर उसने ‘यह सन्‍दूक ही इसकी माता है’ यह कहते हुए पहले वह कांसकी सन्‍दूक राजा के आगे जमीन पर रख दी । तदनन्‍तर नमस्‍कार कर कहने लगी कि ‘यह बालक कांसकी सन्‍दूकमें रखा हुआ यमुनाके जलमें बहा आ रहा था मैंने लेकर इसका पालन मात्र किया है ॥361-363॥

कंसनाम्‍ना समाहूतस्‍तत एव पुरोद्भवै: । निसर्गशौर्यदर्पिष्‍ठ: शैशवेऽपि निरर्गल: ॥364॥
	चूँकि यह कांसकी सन्‍दूक में आया था इ‍सलिए गाँवके लोगोंने इसे कंस नाम से पुकारना शुरू कर दिया । यह स्‍वस्‍वभावसे ही अपनी शूर - वीरताका घमण्‍ड रखता है और बचपनसे ही स्‍वच्‍छन्‍द प्रकृतिका है’ ॥364॥

इति तद्वचनं श्रुत्‍वा मन्‍जूषान्‍त:स्‍थपत्रकम् । गृ‍हीत्‍वा वाचयित्‍वोच्‍चैरूग्रसेनमहीपते: ॥365॥
पद्मावत्‍याश्‍च पुत्रोऽयमिति ज्ञात्‍वा महीपति: । विततार सुतां तस्‍मै राज्‍यार्धन्‍च प्रतुष्‍टवान् ॥366॥
	मण्‍डोदरीके ऐसे वचन सुनकर राजा जरासन्‍धने सन्‍दूकके भीतर रखा हुआ पत्र लेकर बचवाया । उसमें लिखा था कि यह राजा उग्रसेन और रानी पद्मावतीका पुत्र है । यह जानकर सन्‍तुष्‍ट हुए राजा जरासन्‍धने कंसके लिए जीवद्यशा पुत्री तथा आधा राज्‍य दे दिया ॥365-366॥

कंसोऽप्‍युत्‍पत्तिमात्रेण स्‍वस्‍य नद्यां विसर्जनात् । प्रवृद्धपूर्ववैर: सन् कुपितो मधुरापुरीम् ॥367॥
स्‍वयमादाय बन्‍धस्‍थौ गोपुरे पितरौ न्‍यधात् । विचारविकला: पापा: कोपिता: किं न कुर्वते ॥368॥
	जब कंसने यह सुना कि उत्‍पन्‍न होते ही मुझे मेरे माता - पिताने नदीमें छोड़ दिया था तब वह बहुत ही कुपित हुआ, उसका पूर्व पर्यायका वैर वृद्धिंगत हो गया । उसी समय उसने मथुरापुरी जाकर माता - पिताको कैद कर लिया और दोनोंको गोपुर - नगर के प्रथम दरवाजेके ऊपर रख दिया सो ठीक ही है क्‍योंकि विचार रहित पापी मनुष्‍य कुपित होकर क्‍या क्‍या नहीं करते हैं ? ॥367–368॥

अथ स्‍वपुरमानीय वसुदेवमहीपतिम् । देवसेनसुतामस्‍मै देवकीमनुजां निजाम् ॥369॥
विभूतिमद्वितीर्यैवं काले कंसस्‍य गच्‍छति । अन्‍येद्युरतिमुक्‍ताख्‍यमुनिर्भिक्षार्थमागमत् ॥370॥
राजगेहं समीक्ष्‍यैनं हासाज्‍जीवद्यशा मुदा । देवकी पुष्‍पजानन्‍दवस्‍त्रमेत्‍तवानुजा ॥371॥
स्‍वस्‍याश्‍चेष्टितमेतेन प्रकाशयति ते मुने । इत्‍यवोचत्‍तदाकार्ण्‍य सकोप: सोऽपि गुप्तिभित् ॥372॥
सुतोऽस्‍यास्‍तव भर्तारं भाव्‍यवश्‍यं हनिष्‍यति । इत्‍यवोचत्‍तत: क्रुध्‍वा सा तद्वस्‍त्रं द्विधा व्‍यधात् ॥373॥
पतिमेव न ते तेन पितरंच हनिष्‍यति । इत्‍युक्‍ता सा पुन: क्रुध्‍वा पादाभ्‍यां तद्व्‍यमर्दयत् ॥374॥
तद्विलोक्‍य मुनिर्देवकीसुत: सागरावधिम् । पालयिष्‍यति भूनारीं नारी वेत्‍यब्रवीत्‍स ताम् ॥375॥
	तदनन्‍तर कंस राजा वसुदेव को अपने नगर में ले आया और उन्‍हें उसने बड़ी विभूतिके साथ राजा देवसेनकी पुत्री तथा अपनी छोटी बहिन देवकी समर्पित कर दी । इस प्रकार कंसका समय सुख से व्‍यतीत होने लगा । किसी दूसरे दिन अतिमुक्‍त मुनि भिक्षाके लिए राजभवन में आये । उन्‍हें देख हँसीसे जीवद्यशा बड़े हर्ष से कहने लगी कि ‘हे मुने ! यह देवकी का ऋतुकाल का वस्‍त्र है, यह आपकी छोटी बहिन इस वस्‍त्रके द्वारा अपनी चेष्‍टा आपके लिए दिखला रही है’ । जीवद्यशाके उक्‍त वचन सुनकर मुनिका क्रोध भड़क उठा । वे वचनगुप्‍तिको भंग करते हुए बोले कि इस देवकीका जो पुत्र होगा वह तेरे पतिको अवश्‍य ही मारेगा । यह सुनकर जीवद्यशाको भी क्रोध आ गया और उसने उस वस्‍त्रके दो टुकड़े कर दिये । तब मुनि ने कहा कि वह न केवल तेरे पतिको मारेगा किन्‍तु तेरे पिताको भी मारेगा । यह सुनकर तो उसके क्रोधका पार ही नहीं रहा । अबकी बार उसने उस वस्‍त्रको पैरोंसे कुचल दिया । यह देख मुनि ने कहा कि देवकीका पुत्र स्‍त्रीकी तरह समुद्रान्‍त पृथिवी रूपी स्‍त्री का पालन करेगा ॥369–375॥	

जीवद्यशाश्‍च तत्‍सर्वमवधार्य यथाश्रुतम् । गत्‍वा बुद्धिमती कंसं मिथ: समवबोधयत् ॥376॥
	जीवद्यशा इन सुनी हुई बातोंका विचार कर कंसके पास गई और उसे परस्‍पर में सब समझा आई ॥376॥

हासेनापि मुनिप्रोक्‍तमवन्‍घ्‍यमिति भीतिमान् । वसुदेवमहीशं स स्‍नेहादिदमयाचत ॥377॥
	‘मुनि जो बात हँसीमें भी कह देते हैं वह सत्‍य निकलती है’ यह विचार कर कंस डर गया और राजा वसुदेव के पास जाकर बड़े स्‍नेहसे याचना करने लगा कि आपकी आज्ञा से प्रसूतिके समय देवकी हमारे ही घर आकर प्रसूतिकी पूरी विधि करे ॥377॥

प्रसूतिसमयेऽवाप्‍य देवकी मद्गृहान्‍तरम् । प्रसूतिविधिपर्याप्तिं विदध्‍यात्‍त्‍वन्‍मतादिति ॥378॥
सोऽपि तेनोपरूद्ध: संस्‍तथात्‍वेतदमंस्‍त तम् । अवश्‍यम्‍भाविकार्येषु मुह्यन्‍त्‍यपि मुनीश्‍वरा: ॥379॥
	कंसके अनुरोधसे वसुदेवने भी ‘ऐसा ही होगा’ यह कहकर उसकी बात मान ली सो ठीक ही है क्‍योंकि अवश्‍यम्‍भावी कार्योंमें मुनिराज भी भूल कर जाते हैं ॥378–379॥

भिक्षार्थं देवकीगेहं स पुनश्‍च प्रविष्‍टवान् । प्रत्‍युत्‍थाय यथोक्‍तेन विधिना प्रतिगृह्य तम् ॥380॥
देवकी वसुदेवश्‍च दीक्षात्र स्‍यान्‍न वावयो: । किमिति छद्मना ब्रूतां ज्ञात्‍वा सोऽपि तदिंगितम् ॥381॥
सप्‍तपुत्रा: समाप्‍स्‍यन्‍ते भवद्भयां तेषु षट्सुता: । परस्‍थानेषु वर्धित्‍वा यास्‍यन्ति परमां गतिम् ॥382॥
सप्‍तम: सकलां पृथ्‍वीं स्‍वच्‍छत्रच्‍छायया चिरम् । पालयिष्‍यति निर्वाप्‍य चक्रवर्तीत्‍यभाषत ॥383॥
	किसी दिन वही अतिमुक्‍त मुनि भिक्षाके लिए देवकीके घर प्रविष्‍ट हुए तो देवकीने खड़े होकर यथोक्‍त विधिसे उनका पडिगाहन किया । आहार देनेके बाद देवकी और वसुदेवने उनसे पूछा कि क्‍या कभी हम दोनों भी दीक्षा ले सकेंगे ? मुनिराजने उनका अभिप्राय जानकर कहा कि इस तरह छलसे क्‍यों पूछते हो ? आप दोनों सात पुत्र प्राप्‍त करेंगे, उनमेंसे छह पुत्र तो अन्‍य स्‍थान में बढ़कर निर्वाण प्राप्‍त करेंगे और सातवाँ पुत्र चक्रवर्ती होकर अपने छत्रकी छायासे चिरकाल तक समस्‍त पृथिवी का पालन करेगा ॥380–383॥

देवकी च मुदा पश्‍चात्त्रिष्‍कृत्‍वाप्‍तवती यमान् । चरमांगानिमान् ज्ञातवता शक्रेण चोदित: ॥384॥
दिविजो नैगमार्षाख्‍यो भद्रिलाख्‍यपुरेऽलका । वणिक्‍सुताया निक्षिप्‍य पुरस्‍तात्‍तत्‍सुतान् मृतान्‍ ॥385॥
तदा तदैव सम्‍भूय गृहीत्‍वा त्रिर्मितान्‍यमान् । तान् पुरस्‍तान्निचिक्षेप देवक्‍या गूढकृत्‍यवित् ॥386॥
	यह सुनकर देवकी बहुत हर्षित हुई । तदनन्‍तर उसने तीन बारमें दो – दो युगल पुत्र प्राप्‍त किये । इन्‍द्रको मालूम हुआ कि ये सब पुत्र चरमशरीरी हैं अत: उसने देवकी के गूढ़ कार्यको जाननेवाले नैगमर्ष नाम के देव को प्रेरणा की । इन्‍द्रके द्वारा प्रेरित हुआ नैगमर्ष देव देवकीके इन पुत्रोंको ले जाकर भद्रिलपुर नगर में अलका नाम की वैश्‍य पुत्रीके आगे डाल आता था और उसके तत्‍काल उत्‍पन्‍न होकर मरे हुए तीन युगल पुत्रोंको देवकीके सामने डाल देता था ॥384-386॥

यमान् सोऽपि गतप्राणान् क्रमात्‍कंस: समीक्ष्‍य तान् । किमेभिर्मे गतप्राणैरभून्‍मुनिरसत्‍यवाक् ॥387॥
इति मत्‍वापि साशंक: शिलापट्टे न्‍यपातयत् । पश्‍चात्‍सा सप्‍तमे मास एव स्‍वस्‍य निकेतने ॥388॥
निर्नामकमलब्‍धोक्‍तं महाशुक्राच्‍च्‍युतं सुतम् । कंसानवगमेनैव नन्‍दगोपगृहे सुखम् ॥389॥
बालकं वर्धयिष्‍याव इति नीतिविशारदौ । पिता भ्राता च तद्देवकीं विज्ञाप्‍य ततो बल: ॥390॥
तमुद्दध्रे पिता चास्‍य दधारातपवारणम् । ज्‍वलन्निशातभृंगाग्रविलसन्‍मणिदीपका ॥391॥
निरस्‍ततिमिराटोपो वृषभोऽभूत्‍तदाग्रत: । तथा विकृतिमापन्‍ना तत्‍पुण्‍यात्‍पुरदेवता ॥392॥
	कंसने उन मरे हुए पुत्रोंको देखकर विचार किया कि इन निर्जीव पुत्रोंसे मेरी क्‍या हानि हो सकती है ? मुनि असत्‍यवादी भी तो हो सकते हैं । उसने ऐसा विचार किया सही परन्‍तु उसकी शंका नहीं गई इसलिए वह उन मृत पुत्रोंको शिलाके ऊपर पछाड़ता रहा । इसके बाद निर्नामक मुनिका जीव महाशुक्र स्‍वर्गसे च्‍युत होकर देवकी के गर्भ में आया । अबकी बार उसने अपने ही घर सातवें महीने में ही पुत्र उत्‍पन्‍न किया । नीतिविद्यामें निपुण वसुदेव और बलभद्र पद्मने विचार किया कि कंसको बिना जताये ही इस पुत्रका नन्‍दगोपके घर सुख से पालन – पोषण करावेंगे । पिता और भाईने अपने विचार देवकीको भी बतला दिये । बलभद्रने उस बालक को उठा लिया और पिताने उस पर छत्र लगा लिया उस समय घोर अन्‍धकार था अत: पुत्र के पुण्‍य से नगरका देवता विक्रिया वश एक बैलका रूप बनाकर उनके आगे हो गया । उस बैलके दोनों पैने सींगों पर देदीप्‍यमान मणियोंके दीपक रखे हुए थे उनसे समस्‍त अन्‍धकार दूर होता जाता था ॥387–392॥

सद्यस्‍तदास्‍य बालस्‍य चरणस्‍पर्शसंगमात् । उद्घाटितकबाटं तद्बभूव पुरगोपुरम् ॥393॥
उग्रसेनस्‍तदालोक्‍य बन्‍धनस्‍थ: समब्रवीत् । कवाटोद्घाटनं कोऽत्र करोतीत्‍यतिसम्‍भ्रमात् ॥394॥
तदाकर्ण्‍यैष बन्‍धात्‍त्‍वामचिरान्‍मोचयिष्‍यति । तूष्‍णीमुपविशेत्‍युक्‍तो बलेन मधुराधिप: ॥395॥
तथास्त्विति तमाशीर्भि: प्रतोषादभ्‍यनन्‍दयत् । तौ च तस्‍माद्विनिर्गत्‍य यमुनां प्रापतुर्निशि ॥396॥
भावि चक्रिप्रभावेन दत्‍तमार्गा द्विधाभवत् । सा सवर्णाश्रित: को वा नार्द्रात्‍मा बन्‍धुतां व्रजेत् ॥397॥
गोपुरके किवाड़ बन्‍द थे पुत्र के चरणों का स्‍पर्श होते ही खुल गये । यह देख बन्‍धनमें पड़े हुए उग्रसेनने बड़े क्षोभके साथ कहा कि इस समय किवाड़ कौन खोल रहा है ? यह सुनकर बलभद्रने कहा कि आप चुप बैठिये यह बालक शीघ्र ही आपको बन्‍धनसे मुक्‍त करेगा । मथुराके राजा उग्रसेनने सन्‍तुष्‍ट होकर ‘ऐसा ही हो’ कहकर आर्शीवाद दिया । बलभद्र और वसुदेव वहाँसे निकल कर रात्रिमें ही यमुना नदी के किनारे पहुँचे । होनहार चक्रवर्ती के प्रभाव से यमुनाने भी दो भागोंमें विभक्‍त होकर उन्‍हें मार्ग दे दिया सो ठीक ही है क्‍योंकि ऐसा कौन आर्द्रात्‍मा ( जल स्‍वरूप पक्षमें दयालु ) होगा जो अपने समान वर्णवालेसे आश्रित होता हुआ भाईचारेको प्राप्‍त नहीं हो ॥393–397॥

सविस्‍मयौ विलड़्घ्‍यैनां गच्‍छन्‍तौ नन्‍दगोपतिम् । उद्धृत्‍य बालिकां यत्‍नेनागच्‍छ न्‍तमदर्शताम् ॥398॥
दृष्‍ट्वा ताभ्‍यां कुतो भद्र रात्रावागमनं तव । नि:सखस्‍येति सम्‍पृष्‍ट: स: प्रणत्‍याभ्‍यभाषत ॥399॥
मत्प्रिया पुत्रलाभार्थं भवतो: परिचारिका । गन्‍धादिभि: समभ्‍यर्च्‍य श्रद्धानाद् भूतदेवता: ॥400॥
आशास्‍य स्‍त्रीत्‍ववद्रात्रावद्यापत्‍यमवाप्‍य सा । सशोका दीयतामेतत्‍ताभ्‍य एवेति माब्रवीत् ॥401॥
तदर्पयितुमायासो ममायं स्‍वामिनाविति । तद्वच: सम्‍यगाकर्ण्‍य सिद्धमस्‍मत्‍प्रयोजनम् ॥402॥
	इधर बड़े आश्‍चर्य से यमुनाको पार कर बलभद्र और वसुदेव नन्‍दगोपालके पास जा रहे थे इधर वह भी एक बालिकाको लेकर आ रहा था । बलदेव और वसुदेवने उसे देखते ही पूछा कि हे भद्र ! रात्रिके समय अकेले ही तुम्‍हारा आना क्‍यों हो रहा है ? इस प्रकार पूछे जाने पर नन्‍दगोपने प्रणाम कर कहा कि ‘आपकी सेवा करनेवाली मेरी स्‍त्रीने पुत्र – प्राप्‍तिके लिए श्रद्धाके साथ किन्‍हीं भूत देवताओं की गन्‍ध आदिसे पूजाकर उनसे आशीर्वाद चाहा था । आज रात्रिको उसने यह कन्‍या रूप सन्‍तान पाई है । कन्‍या देखकर वह शोक करती हुई मुझसे कहने लगी कि ले जाओ यह कन्‍या उन्‍हीं भूत देवताओं को दे आओ – मुझे नहीं चाहिए । सो हे नाथ ! मैं यह कन्‍या उन्‍ही भूत देवताओं को देनेके लिए जा रहा हूं’ । उसकी बात सुनकर बलदेव और वसुदेवने कहा कि ‘हमारा मनोरथ सिद्ध हो गया’ ॥398–402॥

इति सन्‍तुष्‍य तत्‍सर्वमवबोध्‍य प्रवृत्‍तकम् । तदपत्‍यं समादाय दत्‍वा तस्‍मै स्‍वमर्भकम् ॥403॥
भाविचक्रधरं विद्धि बालमित्‍यभिधाय च । अनन्‍यविदितौ गूढं तौ तदाविशतां पुरम् ॥404॥
	इस प्रकार सन्‍तुष्‍ट होकर उन्‍होंने नन्‍द गोपके लिए सब समाचार सुना दिये, उसकी लड़की ले ली और अपना पुत्र उसे दे दिया । साथ ही यह भी कह दिया कि तुम इसे होनहार चक्रवर्ती समझो । यह सब काम कर वे दोनों किसी दूसरेको मालूम हुए बिना ही गुप्‍त रूप से नगर में वापिस आ गये ॥403–404॥

नन्‍दगोपोऽपि तं बालमादाय गृहमागत: । तुभ्‍यं सुतं महापुण्‍यं प्रसन्‍ना देवता ददु: ॥405॥
इत्‍युदीर्यार्पयायास स्‍वप्रियायै श्रिय: पतिम् । कंसोऽपि देवकी स्‍त्रीत्‍ववदपत्‍यमसूयत ॥406॥
इति श्रुत्‍वा समागत्‍य तां व्‍यधाद् भुग्‍ननासिकाम् । भूमिगेहे प्रयत्‍नेन मात्रा साध्‍वभिवर्धिता ॥407॥
	इधर नन्‍दगोप भी वह बालक लेकर घर आया और ‘लो, प्रसन्‍न होकर उन देवताओेंने तुम्‍हारे 
लिए यह महापुण्‍यवान् पुत्र दिया है’ यह कहकर अपनी प्रियाके लिए उसने वह होनहार चक्रवर्ती सौंप दिया । यहाँ, कंसने जब सुना कि देवकीने कन्‍या पैदा की है तो वह सुनते ही उसके घर गया और जाते ही उसने पहले तो कन्‍याकी नाक चपटी कर दी और तदनन्‍तर उसे घायके द्वारा एक तलघटमें रखकर बड़े प्रयत्‍नसे बढ़ाया ॥405–407॥

सा सुव्रतार्यिकाभ्‍यर्णे शोकात्‍स्‍वविकृताकृते: । गृहीतदीक्षा विन्‍ध्‍याद्रौ स्‍थानयोगमुषाश्रिता ॥408॥
	बड़ी होने पर उसने अपनी विकृत आकृतिको देखकर शोक से सुव्रता आर्यिकाके पास दीक्षा धारण कर ली और विन्‍ध्‍याचल पर्वत पर रहने लगी ॥408॥

देवतेति समभ्‍यर्च्‍य गतेषु वनवासिषु । व्‍याघ्रेण भक्षिता मंक्षु स्‍वर्गलोकमुपागमत् ॥409॥
अपरस्मिन्दिने व्‍याधैर्दृष्‍ट्वा हस्‍तांगुलित्रयम् । तस्‍या: क्षीरांगरागादिपूजितं देशवासिन: ॥410॥
मूढात्‍मान: स्‍वयं चैतदार्यासौ विन्‍ध्‍यवासिनी । देवतेति समभ्‍यर्च्‍य तदारभ्‍याप्रमाणयन् ॥411॥
	एक दिन वन में रहनेवाले भील लोग उसे देवता समझ उसकी पूजा करके कहीं गये थे कि इतनेमें व्‍याघ्रने उसे शीघ्र ही खा लिया । वह मरकर स्‍वर्ग चली गई । दूसरे दिन जब भील लोग वापिस आये तो उन्‍हें वहाँ उसकी सिर्फ तीन अंगुलियाँ दिखीं । वहाँके रहनेवाले मूर्ख लोगोंने उन अँगुलियोंकी दूध तथा अंगराग आदिसे पूजा की । उसी समय से ‘यह आर्या ही विन्‍ध्‍यवासिनी देवी है’ ऐसा समझ कर लोग उसकी मान्‍यता करने लगे ॥409–411॥

अथाकस्‍मात्‍पुरे तस्मिन्‍महोत्‍पातविजृम्‍भणे । वरूणाख्‍यं निमित्‍तज्ञं द्राक्‍कंस: परिवृष्‍टवान् ॥412॥
किमेतेषां फलं ब्रूहि यथार्थमिति सोऽब्रवीत् । तव शत्रु: समुत्‍पम्‍नो महानिति निमित्‍तवित् ॥413॥
	अथानन्‍तर – अकस्‍मात् ही मथुरा नगरी में बड़े भारी उत्‍पाद बढ़ने लगे । उन्‍हें देख, कंसने शीघ्र ही वरूण नाम के निमित्‍तज्ञानीसे पूछा कि सच बतलाओ इन उत्‍पातोंका फल क्‍या है ? निमित्‍तज्ञानीने उत्‍तर दिया कि आपका बड़ा भारी शत्रु उत्‍पन्‍न हो चुका है ॥412–413॥

तदाकर्ण्‍य महीनाथं चिन्‍तयन्‍तं चिरन्‍तना: । देवतास्‍तमवोचंस्‍ता: किंकर्तव्‍यमिति श्रिता: ॥414॥
	निमित्‍तज्ञानीकी बात सुनकर राजा कंस चिन्‍ता में पड़ गया । उसी समय उसके पूर्व भवमें सिद्ध हुए सात व्‍यन्‍तर देवता आकर कहने लगे कि हम लोगों को क्‍या कार्य सौंपा	जाता है ॥414॥
शत्रुं मम समुत्‍पन्‍नमन्विष्‍याहत पापिनम् । इत्‍यसौ प्रेषयामास ता: सप्‍तापि तथास्त्विति ॥415॥
	कंसने कहा कि ‘कहीं हमारा शत्रु उत्‍पन्‍न हुआ है उस पापीको तुम लोग खोज कर मार डालो’ । ऐसा कहकर उसने उन सातों देवताओं को भेज दिया और वे देवता भी ‘तथावस्‍तु’ कहकर चल पड़े ॥415॥

अगमन्‍पूतना तासु वासुदेवं विभंगत: । विज्ञायादाय तन्‍मातृरूपं हन्‍तुमुपागता ॥416॥
उन देवताओं मेंसे पूतना नाम की देवताने अपने विभंगावधि ज्ञान से कृष्‍णको जान लिया और उसकी माताका रूप रखकर मारनेके लिए उसके पास गई ॥416॥

विषस्‍तनपय:पायनोपायेन खलाग्रणी: । तद्वालपालनोद्युक्‍ता काप्‍यन्‍यागत्‍य देवता ॥417॥
स्‍तनयोर्बलवत्‍पीडां तत्‍पानसमये व्‍यघात् । प्रपलायत साक्रुश्‍य तत्‍पीडां सोढुमक्षमा ॥418॥
	वह पूतना अत्‍यंत दुष्‍ट थी और विष भरे स्‍तनका दूध पिलाकर कृष्‍णको मारना चाहती थी । इधर पूतना कृष्‍णके मारनेका विचार कर रही थी उधर कोई दूसरी देवी जो बालक कृष्‍णकी रक्षा करने में सदा तत्‍पर रहती थी पूतनाकी दुष्‍टताको समझ गई । पूतना जिस समय कृष्‍णको दूध पिलानेके लिए तैयार हुई उसी समय उस दूसरी देवीने पूतनाके स्‍तनोंमें बहुत भारी पीड़ा उत्‍पन्‍न कर दी । पूतना उस पीड़ाको सहनेमें असमर्थ हो गई और चिल्‍ला कर भाग गई ॥417–418॥

शकटाकारमादाय पुनर‍न्‍यापि देवता । बालस्‍योपरि धावन्‍ती पादाभ्‍यां तेन सा हता ॥419॥
	तदनन्‍तर किसी दिन कोई देवी, गाड़ीका रूप रखकर बालक श्रीकृष्‍णके ऊपर दौड़ती हुई आई, उसे श्रीकृष्‍णने दोनों पैरोंसे तोड़ डाला ॥419॥

अन्‍येद्युर्नन्‍दगोपस्‍य बध्‍वा कठयामुलूखलम् । अगच्‍छज्‍जलमानेतुमन्‍वगच्‍छत्‍तथाप्‍यसौ ॥420॥
	किसी एक दिन नन्‍दगोपकी स्‍त्री बालक श्रीकृष्‍णको एक बड़ी उलूखलसे बाँध कर पानी लेने के लिए गई थी परन्‍तु श्रीकृष्‍ण उस उलूखलको अपनी कमरसे घटीसता हुआ उसके पीछे चला गया ॥420॥

परिपीडयितुं बालं तदा ककुभपादपौ । भूत्‍वा श्रितौ सुरीभेदौ स मूलादुदपाटयत् ॥421॥
उसी समय दो देवियाँ अर्जुन वृक्षका रूप रखकर बालक श्रीकृष्‍णको पीड़ा पहुंचाने के लिए उनके पास आईं परन्‍तु उसने उन दोनों वृक्षोंको जड़से उखाड़ डाला ॥421॥

तच्‍चंक्रमणवेलायां तालस्‍याकृतिमास्थिता । एका फलानि तन्‍मूर्ध्नि प्रपातयितुमुद्यता ॥422॥
रास‍भीरूपमापाद्य तं दष्‍टुमपरागता । चरणे रासभीं विष्‍णुर्गृहीत्‍वाहन्‍स तं द्रुमम् ॥423॥
किसी दिन कोई एक देवी ताड़का वृक्ष बन गई । बालक श्रीकृष्‍ण चलते – चलते जब उसके नीचे पहुंचा तो दूसरी देवी उसके मस्‍तक पर फल गिरानेकी तैयारी करने लगी और कोई एक देवी गधीका रूप रखकर उसे काटनेके लिए उद्यत हुई । श्रीकृष्‍णने उस गधीके पैर पकड़ कर उसे ताड़ वृक्ष से दे मारा जिससे वे तीनों ही देवियाँ नष्‍ट हो गईं ॥422–423॥

अन्‍येद्युर्देवताव्‍यापि विकृत्‍य तुरगाकृतिम् । तं हन्‍तुं प्रस्थिता तस्‍य सोऽदलद्वदनं रूषा ॥424॥
आहन्‍तुमसमर्था: स्‍म इत्‍युक्‍त्‍वा सप्‍तदेवता: । कंसाभ्‍याशं समागत्‍य विलीना इव विद्युत: ॥425॥
किसी दूसरे दिन कोई देवी घोड़ेका रूप बनाकर कृष्‍णको मारनेके लिए चली परन्‍तु कृष्‍णने क्रोधवश उसका मुँह ही तोड़ दिया । इस प्रकार सातों देवियाँ कंसके समीप जाकर बोलीं कि ‘हमलोग आपके शत्रु को मारनेमें असमर्थ हैं’ इतना कहकर वे बिजली के समान विलीन हो गईं ॥424–425॥

शक्‍तयो देवतानांच निस्‍सारा: । पुण्‍यवज्‍जने । आयुधानामिवेन्‍द्रास्‍त्रे परस्मिन्‍दृष्‍टकर्मणाम् ॥426॥
अन्‍य लोगों पर अपना कार्य दिखानेवाले शस्‍त्र जिस प्रकार इन्‍द्रके वज्रायुध पर नि:सार हो जाते हैं उसी प्रकार अन्‍यत्र अपना काम दिखानेवाली देवोंकी शक्तियाँ भी पुण्‍यात्‍मा पुरूषके विषय में नि:सार हो जाती हैं ॥426॥

अरिष्‍टाख्‍यसुरोऽन्‍येद्युर्वीक्षितुं तत्‍पराक्रमम् । आयात्‍कृष्‍णं वृषाकारस्‍तद्ग्रीवाभंजनोद्यतम् ॥427॥
तस्‍य माताभितर्ज्‍यैनं विरमाफलचेष्टितात् । पुत्रैवमादिन: क्‍लेशान्‍तरसम्‍पादकादिति ॥428॥
	किसी एक दिन अरिष्‍ट नाम का असुर श्रीकृष्‍णका बल देखनेके लिए काले बैलका रूप रखकर आया परन्‍तु श्रीकृष्‍ण उसकी गर्दन ही तोड़नेके लिए तैयार हो गया । अन्‍त में माताने उसे ललकार कर और हे पुत्र ! दूसरे प्राणियोंको क्‍लेश पहुँचानेवाली इन व्‍यर्थकी चेष्‍टाओंसे दूर रह’ इत्‍यादि कहकर उसे रोका ॥427-428॥

भूयो निवारयामास तथाप्‍येतन्‍मदोद्धुर: । सोऽन्‍वतिष्‍ठन्निवार्यन्‍ते नापदाने महौजस: ॥429॥
	यद्यपि माता यशोदा उसे इन कार्योंसे बार - बार रोकती थी पर तो भी मदसे उद्धत हुआ बालक 
कृष्‍ण इन कार्योंको करने लगता था सो ठीक ही है क्‍योंकि महाप्रतापी पुरूष साहसके कार्य में रोके नहीं जा सकते ॥429॥

श्रुत्‍वा तत्‍पौरूषं ख्‍यातं जनजल्‍पै: समुत्‍सुकौ । गोसुखीनामधेयोपवासव्‍याजमुपागतौ ॥430॥
देवकी वसुदेवश्‍च विभूत्‍या सह सीरिणा । व्रजं गोधावनं यातौ परिवारपरिष्‍कृतौ ॥431॥
	देवकी और वसुदेवने लोगों के कहनेसे श्रीकृष्‍णके पराक्रमकी बात सुनी तो वे उसे देखनेके लिए उत्‍सुक हो उठे । निदान एक दिन वे गोमुखी नामक उपवासके बहाने बलभद्र तथा अन्‍य परिवारके लोगों के साथ वैभव प्रदर्शन करते हुए व्रजके गोधा वन में गये ॥430-431॥

तत्र कृष्‍णं समालम्‍ब्‍य स्थितवन्‍तं महाबलम् । दर्पिणो वृषभेन्‍द्रस्‍य ग्रीवां भड़्क्‍त्‍वा तदैव तौ ॥432॥
विलोक्‍य गन्‍धमाल्‍यादिमाननानन्‍तरं पुन: । प्रीत्‍या भूषयत: स्‍मात: कुर्वत्‍या द्राक् प्रदक्षिणम् ॥433॥
देवक्‍या: स्‍तनयो: शातकुम्‍भकुम्‍भाभयो: पय: । निर्गलन्‍न्‍यपतन्‍मूर्ध्नि कृष्‍णस्‍येवाभिषेचनम् ॥434॥
सीरपाणिस्‍तदन्‍वीक्ष्‍य मन्‍त्रभेदभयाद् द्रुतम् । उपवासपरिश्रान्‍ता मूर्छितेति वदन्‍सुधी: ॥435॥
कुम्‍भपूर्णपयोभिस्‍तामभ्‍यषिन्‍चत्‍समन्‍तत: । ततो व्रजाधिपादीनामपि तद्योग्‍यपूजनम् ॥436॥
कृत्‍वा कृष्‍णं च गोपालकुमारैर्जातसम्‍मदौ । भोजयित्‍वा स्‍वयं चात्र भुक्‍त्‍वा पुरमविक्षताम् ॥437॥
	जब ये सब वहाँ पहुँचे थे तब महाबलवान् कृष्‍ण किसी अभिमानी बैलकी गर्दन झुकाकर उससे लटक रहे थे । देवकी तथा बलदेवने उसी समय कृष्‍णको देखकर गन्‍ध माला आदिसे उसका सम्‍मान किया और स्‍नेहसे आभूषण पहिनाये । देवकीने उसकी प्रदक्षिणा दी । प्रदक्षिणाके समय देवकीके सुवर्ण कलशके समान दोनों स्‍तनोंसे दूध झरकर कृष्‍णके मस्‍तक पर इस प्रकार पड़ने लगा मानो उसका अभिषेक ही कर रही हो । बुद्धिमान् बलदेवने जब यह देखा तब उन्‍होंने मन्‍त्रभेदके भय से शीघ्र ही ‘यह उपवाससे थककर मूर्च्छित हो रही है’ यह कहते हुए दूधसे भरे कलशोंसे उसका खूब अभिषेक कर दिया । तदनन्‍तर देवकी तथा वसुदेव आदिने व्रजके अन्‍य अन्‍य प्रधान लोगोंका भी उनके योग्‍य पूजा - सत्‍कार किया, हर्षित होकर गोपाल बालकोंके साथ श्रीकृष्‍णको भोजन कराया, स्‍वयं भी भोजन किया और तदनन्‍तर लौटकर मथुरापुरीमें वापिस आ गये ॥432-437॥

स कदाचिन्‍महावर्षापाते गोवर्धनाह्वयम् । हरि: पर्वतमुद्धृत्‍य चकारावरणं गवाम् ॥438॥
	किसी एक दिन व्रजमें बहुत वर्षा हुई तब श्रीकृष्‍णने गोवर्धन नाम का पर्वत उठाकर उसके नीचे गायोंकी रक्षा की थी ॥438॥

तेन ज्‍योत्‍स्‍नेव तत्‍कीर्तिर्व्‍याप्‍नोति स्‍माखिलं जगत् । अरातिवदनाम्‍भोजराजिसंकोचकारिणी ॥439॥
	इस काम से चाँदनीके समान उनकी कीर्ति समस्‍त संसार में फैल गई और वह शत्रुओं के मुखरूपी कमलसमूहको संकुचित करने लगी ॥439॥

तत्‍पुरस्‍थापनाहेतुभूतजैनालयान्तिके । शक्रदिग्‍देवतागारे हरे: पुण्‍यातिरेकत: ॥440॥
सर्पशय्या धनु: शंखो रत्‍नत्रितयमुद्ययौ । देवतारक्षितं लक्ष्‍मीं भाविनीमस्‍य सूचयत् ॥441॥
	तदनन्‍तर जो जैन - मन्दिर मथुरापुरीकी स्‍थापनाका कारण भूत था उसके समीप ही पूर्व दिशाके दिक्‍पालके मन्दिरमें श्रीकृष्‍ण के पुण्‍य की अधिकतासे नागशय्या, धनुष और शंख ये तीन रत्‍न उत्‍पन्‍न हुए । देवता उनकी रक्षा करते थे और वे श्रीकृष्‍णकी होनहार लक्ष्‍मी को सूचित करते थे ॥440-441॥

सभयस्‍तानि दृष्‍ट्वाख्‍यद्वरूणं मधुरापति: । प्रादुर्भवनमेतेषां किं फलं कथयेति तम् ॥442॥
	मथुराका राजा कंस उन्‍हें देखकर डर गया और वरूण नामक निमित्‍तज्ञानीसे पूछने लगा कि इनकी उत्‍पत्तिका फल क्‍या है ? सो कहो ॥442॥

राजन्‍नेतानि शास्‍त्रोक्‍तविधिना साधयेत्‍स य: । राज्‍यं चक्रेण संरक्ष्‍यमाप्‍स्‍यतीत्‍यभ्‍यधादसौ ॥443॥
	वरूणने कहा कि हे राजन् ! जो मनुष्‍य शास्‍त्रोक्‍त विधिसे इन्‍हें सिद्ध कर लेगा वह चक्ररत्‍नसे सुरक्षित राज्‍य प्राप्‍त करेगा ॥443॥

कंसस्‍तद्वचनं श्रुत्‍वा संसिसाधयिषु: स्‍वयम् । तान्‍यशक्‍तोऽमनाक्खिन्‍नो विरत: साधनोद्यमात् ॥444॥
	कंसने वरूणके वचन सुनकर उन तीनों रत्‍नोंको स्‍वयं सिद्ध करनेका प्रयत्‍न किया परन्‍तु वह असमर्थ रहा और बहुत भारी खिन्‍न होकर उनके सिद्ध करने के प्रयत्‍नसे विरत हो गया – पीछे हट गया ॥444॥

अधिरूह्याहिजां शय्यां शंखमेककरेण य: । पूरयत्‍यपि यश्‍चापं चारोपयति हेलया ॥445॥
परेण तस्‍मै भूभर्ता स्‍वसुतां दास्‍यतीति तम् । परिज्ञातुं स साशंको घोषणां पुर्यकारयत् ॥446॥
	ऐसा कौन बलवान् है जो इस कार्यको सिद्ध कर सकेगा इसकी जाँच करने के लिए भयभीत कंसने नगर में यह घोषणा करा दी कि जो भी नागशय्या पर चढ़कर एक हाथसे शंख बजावेगा और दूसरे हाथसे धनुषको अनायास ही चढ़ा देगा उसे राजा अपनी पुत्री देगा ॥445–446॥

तद्वार्ताश्रवणाद्विश्‍वमहीशा: सहसागमन् । तथा राजगृहात्‍कंसमैथुनो भानुसन्निभ: ॥447॥
सुभानुर्भानुनामानं स्‍वसूनुं सर्वसम्‍पदा । समादाय समागच्‍छन्निवेष्‍टुमभिलाषवान् ॥448॥
गोधावनमहानागनिवाससरसस्‍तटे । विना कृष्‍णेन वार्यस्‍मदानेतुं सरस: परै: ॥449॥
अशक्‍यमिति गोपालकुमारोक्‍त्‍या महीपति: । तमाहूय बलं तत्र यथास्‍थानं न्‍यवीविशत् ॥450॥
	यह घोषणा सुनते ही अनेक राजा लोग मथुरापुरी आने लगे । राजगृहसे कंसका साला स्‍वर्भानु जो कि सूर्य के समान तेजस्‍वी था अपने भानु नाम के पुत्रको साथ लेकर बडे वैभव से आ रहा था । वह मार्ग में गोधावनके उस सरोवरके किनारे जिसमें कि बड़े – बड़े सर्पों का निवास था ठहरना चाहता था परन्‍तु जब उसे गोपाल बालकोंके कहनेसे मालूम हुआ कि इस सरोवरसे कृष्‍णके सिवाय किन्‍हीं अन्‍य लोगोंसे द्वारा पानी लिया जाना शक्‍य नहीं है तब उसने कृष्‍णको बुलाकर अपने पास रख लिया और सेना को यथास्‍थान ठहरा दिया ॥447–450॥

क्‍क गम्‍यते त्‍वया राजन्निति कृष्‍णेन भाषित: । स्‍वर्भानुर्मधुरायानप्रयोजनमबूबुधन् ॥451॥
श्रुत्‍वैतत्‍कर्म किं कर्तुं स्‍यात्‍तदस्‍मद्विधैरपि । इति कृष्‍णपरिप्रश्‍ने वीक्ष्‍य पुण्‍याधिक: शिशु: ॥452॥
न केवलोऽयमित्‍येहि शक्‍तश्‍चेत्‍तस्‍य कर्मण: । इत्‍यादाय स्‍वपुत्रं वा स्‍वर्भानुस्‍तं पुरीमगात् ॥453॥
कंसं यथार्हमालोक्‍य तत्‍कर्मघटकान्‍बहून् । भग्‍नमानांश्‍च संवीक्ष्‍य कृत्‍वा भानुं समीपगम् ॥454॥
युगपत्त्रितयं कर्म समाप्तिमनयद्धरि: । तत: स्‍वर्भानुनादिष्‍टो दिष्‍टया कृष्‍णोऽगमद् व्रजम् ॥455॥
	अवसर पाकर कृष्‍णने राजा स्‍वर्भानुसे पूछा कि हे राजन् ! आप कहाँ जा रहे हैं ? तब उसने मथुरा जानेका सब प्रयोजन कृष्‍णको बतला दिया । यह सुनकर कृष्‍णने फिर पूछा – क्‍या यह कार्य हमारे जैसे लोग भी कर सकते हैं ? कृष्‍णका प्रश्‍न सुनकर स्‍वर्भानुने सोचा कि यह केवल बालक ही नहीं है इसका पुण्‍य भी अधिक मालूम होता है । ऐसा विचार कर उसने कृष्‍णको उत्‍तर दिया कि यदि तू यह कार्य करने में समर्थ है तो हमारे साथ चल । इतना कह कर स्‍वर्भानुने कृष्‍णको अपने पुत्र के समान साथ ले लिया । मथुरा जाकर उन्‍होंने कंसके यथायोग्‍य दर्शन किये और तदनन्‍तर उन समस्‍त लोगों को भी देखा कि नागशय्या आदिको वश करनेका प्रयत्‍न कर रहे थे परन्‍तु सफलता नहीं मिलनेसे जिनका मान भंग हो गया था । श्रीकृष्‍णने भानुको अपने समीप ही खडा कर उक्‍त तीनों कार्य समाप्‍त कर दिये और उसके बाद स्‍वर्भानुका संकेत पाकर शीघ्र ही वह कुशलता पूर्वक व्रजमें वापिस आ गया ॥451–455॥

तत्‍कृतं भानुनैवेति कैश्चित्‍कंसो निबोधित: । कैश्चिन्‍न भानुनान्‍येन कुमारे‍णेति रक्षकै: ॥456॥
	‘यह कार्य भानुने ही किया है’ ऐसा कुछ पहरेदारोंने कंसको बतलाया और कुछने यह बतलाया कि यह कार्य भानुने नहीं किन्‍तु किसी दूसरे कुमार ने किया है ॥456॥

तच्‍छ्रत्‍वान्विष्‍यतां सोऽन्‍यस्‍तस्‍मै कन्‍या प्रदीयते । स कस्‍य किं कुलं कस्मिन्निति राजाऽब्रवीदिदम् ॥457॥
	यह सुन कर राजा कंसने कहा कि यदि ऐसा है तो उस अन्‍य कुमारकी खोज की जावे, वह किसका लडका है ? उसका क्‍या कुल है ? और कहाँ रहता है ? उसके लिए कन्‍या दी जावेगी ॥457॥

अवधार्य स्‍वपुत्रेण सम्‍यक्‍कर्मसम‍र्थितम् । गोमण्‍डलेन भीत्‍वामा नन्‍दगोप: पलायत ॥458॥
	इधर नन्‍दगोपको जब अच्‍छी तरह निश्‍चय हो गया कि यह कार्य हमारे ही पुत्र के द्वारा हुआ है तब वह डर कर अपनी गायोंके साथ कहीं भाग गया ॥458॥

शैलस्‍तम्‍भं समुद्धर्तुं तत्र सर्वेऽन्‍यदा गता: । नाशक्‍नुवन् समेत्‍यैते कृष्‍णेनैव समुद्घृत: ॥459॥
	किसी एक दिन वहाँ पत्‍थरका खंभा उखाड़नेके लिए बहुतसे लोग गये परन्‍तु सब मिल कर भी उस खंभाको नहीं उखाड़ सके और श्रीकृष्‍णने अकेले ही उखाड़ दिया ॥459॥

प्रह्णष्‍य साहसात्‍तस्‍माद्विस्मिता जनसंहति: । परार्ध्‍यवस्‍त्रभूषादिदानेन तमपूजयत् ॥460॥
	लोग इस कार्यसे बहुत प्रसन्‍न हुए और श्रीकृष्‍णके इस साहस से आश्‍चर्यमें पड़ गये । अनन्‍तर सब लोगोंने श्रेष्‍ठ वस्‍त्र तथा आभूषण आदि देकर उनकी पूजा की ॥460॥

पितामुष्‍य प्रभावेण कुतश्चिदपि मे भयम् । नेति प्राक्‍तनमेवासौ स्‍थानं व्रजमवापयत् ॥461॥
	यह देख नन्‍दगोपने विचार किया कि मुझे इस पुत्र के प्रभाव से किसीसे भय नहीं हो सकता । ऐसा विचार कर वह अपने पहलेके ही स्‍थान पर वज्रमें वापिस आ गया ॥461॥

नन्‍दगोपस्‍य पुत्रोऽसौ यस्‍तत्त्रितयकर्मकृत् । इत्‍यन्‍वेष्‍टुं गतै: सम्‍यक् ज्ञापितेनाप्‍यनिश्चिते: ॥462॥
सहस्‍त्रपत्रमम्‍भोजमन्‍यदाऽहीन्‍द्ररक्षितम् । प्रहीयतामिति प्रोक्‍तो राज्ञा जिज्ञासया रिपुम् ॥463॥
श्रुत्‍वा तद्रोपति: शोकादाकुल: किल भूभुज: । प्रजानां रक्षितारस्‍ते कष्‍टमद्य हि मारका: ॥464॥
	खोज करने के लिए गये हुए लोगोंने यद्यपि कंसको यह अच्‍छी तरह बतला दिया था कि जिसने उक्‍त तीन कार्य किये थे वह नन्‍दगोपका पुत्र है तथापि उसे निश्‍चय नहीं हो सका इसलिए उसने शत्रुकी जाँच करने की इच्छा से दूसरे दिन नन्‍दगोपके पास यह खबर भेजी थी कि नाग राजा जिसकी रक्षा करते हैं वह सहस्‍त्रदल कमल भेजो । राजाकी आज्ञा सुनकर नन्‍दगोप शोक से आकुल होकर कहने लगा कि राजा लोग प्रजाकी रक्षा करनेवाले होते हैं परन्‍तु खेद है कि वे अब मारनेवाले हो गये ॥462–464॥

इति निर्विद्य याह्यंग राजादिष्टिर्ममेदृशी । त्‍वयैवाम्‍बुरूहाण्‍युग्रसर्परक्ष्‍याणि भूभुज: ॥465॥
नेयानीत्‍यब्रवीत्‍कृष्‍णं सोऽपि किं वात्र दुष्‍करम् । नेष्‍यामीति महानागसर: क्षिप्रतरं ययौ ॥466॥
	इस तरह खिन्‍न होकर उसने कृष्‍णसे कहा कि हे प्रिय पुत्र ! मेरे लिए राजाकी ऐसी आज्ञा है 
अत: जा, भयंकर सर्प जिनकी रक्षा करते हैं ऐसे कमल राजा के लिए तू ही ला सकता है । पिता की बात सुनकर कृष्‍णने कहा कि ‘इसमें कठिन क्‍या है ? मैं ले आऊँगा’ ऐसा कह कर वह शीघ्र ही महासर्पों से युक्‍त सरोवरकी ओर चल पड़ा ॥465–466॥

अविशक्च्‍चापि नि:शंक तद्ज्ञात्‍वा कोपदीपित: । स्‍वनि:श्‍वाससमुद्भतज्‍वलज्‍ज्‍वालाकणान् किरन् ॥467॥
चूडामणिप्रभाभासिस्‍फुटाटोपभयंकर: । चलज्जिह्वाद्वय: स्‍फूर्जद्वीक्षणात्‍युग्रवीक्षण: ॥468॥
प्रत्‍युत्‍थाय यमाकारो निर्गलीतुं तमुद्यत: । सोऽपि मद्वसनस्‍यैषा स्‍फटा शुद्धशिलास्त्विति ॥469॥
पीताम्‍बरं समुद्धृत्‍य जलार्द्रे मधुसूदन: । स्‍फटामास्‍फालयामास पक्षकेनैव पक्षिराट् ॥470॥
वज्रपातायितात्‍तस्‍माद्वस्‍त्रापाताद्विभीतवान् । पूर्वपुण्‍योदयाच्‍चास्‍य फणीन्‍द्रोऽदृश्‍यतामगात् ॥471॥
	और बिना किसी शंकाके उस सरोवरमें घुस गया । यह जान कर यमराज के समान आकारवाला नागराज उठ कर उसे निगलनेके लिए तैयार हो गया । उस समय वह नागराज क्रोधसे दीपित हो रहा था, अपनी श्‍वासोंसे उत्‍पन्‍न हुई देदीप्‍यमान अग्निकी ज्‍वालाओं के कण विखेर रहा था, चूड़ामणिकी प्रभा से देदीप्‍यमान फणा के आटोपसे भयंकर था, उसकी दोनों जिह्वाएँ लप – लप कर रही थीं और चमकीले नेत्रों से उसका देखना बड़ा भयंकर जान पड़ता था, श्रीकृष्‍णने भी विचार किया कि इसकी यह फणा हमारा वस्‍त्र धोनेके लिए शुद्ध शिला रूप हो । ऐसा विचार कर वे जलसे भीगा हुआ अपना पीताम्‍बर उसकी फणा पर इस प्रकार पछाड़ने लगे कि जिस प्रकार गरूड़ पक्षी अपना पंखा पछाड़ता है । वज्रपातके समान भारी दु:ख देनेवाली उनके वस्‍त्रकी पछाड़से वह नागराज भयभीत हो गया और उनके पूर्व पुण्‍य के उदय से अदृश्‍य हो गया ॥467–471॥

हरिर्यथेष्‍टमब्‍जानि समादाय निजद्विष: । समीपं प्रापयत्‍तानि दृष्‍ट्वारिं दृष्‍टवानिव ॥472॥
	तदनन्‍तर श्रीकृष्‍णने इच्‍छानुसार कमल तोड़ कर शत्रु के पास पहुँचा दिये उन्‍हें देखकर शत्रुने ऐसा समझा मानों मैंने शत्रु को ही देख लिया हो ॥472॥

नन्‍दगोपसमीपेऽस्‍थान्‍मच्‍छत्रुरिति निश्‍चयात् । कदाचिन्‍नन्‍दगोपालं मल्‍लयुद्धं निरीक्षितुम् ॥473॥
निजमल्‍लै: सहागच्‍छेदिति सन्दिशति स्‍म स: । सोऽपि कृष्‍णादिभिर्मल्‍लै: सह प्राविक्षदक्षयम् ॥474॥
	इस घटनासे राजा कंसको निश्‍चय होगया कि हमारा शत्रु नन्‍दगोपके पास रहता है । एक दिन उसने नन्‍द गोपालको संदेश भेजा कि तुम अपने मल्‍लोंके साथ मल्‍लयुद्ध देखनेके लिए आओ । संदेश सुनकर नन्‍द गोप भी श्रीकृष्‍ण आदि मल्‍लोंके साथ मथुरामें प्रविष्‍ट हुए ॥473–474॥

कंचिन्‍मत्‍तगजं वीतबन्‍धनं यमसन्निभम् । मदगन्‍धसमाकृष्‍टरूवद्भ्रमरसेवितम् ॥475॥
विनयच्‍युतभूपालकुमारं वा निरंकुशम् । रदनाघातनिर्भिन्‍नसुधाभवनभित्तिकम् ॥476॥
आधावन्‍तं विलोक्‍यासौ प्रतीत्‍योत्‍पाटय भीषणम् । रदमेकं कुमारस्‍तं तेनैव समताडयत् ॥477॥
सोऽपि भीतो गतो दूरं ततस्‍तुष्‍ट्वा हरिर्भृशम् । जयोऽनेन निमित्‍तेन स्‍फुटं व: प्रकटीकृत: ॥478॥
इति गोपान् समुत्‍साह्य प्राविशत्‍कंससंसदम् । वसुदेवमहीपोऽपि कंसाभिप्रायवित्‍तदा ॥479॥
स्‍वसैन्‍यं समुपायेन सन्‍नाह्यैकत्र तस्थिवान् । सीरपाणि: समुत्‍थाय कृतदो:स्‍फालनध्‍वनि: ॥480॥
कृष्‍णेन सह रंग वा समन्‍तात्‍स परिभ्रमन् । कंसं नाशयितुं कालस्‍तवेत्‍याख्‍याय निर्गत: ॥481॥
	नगर में घुसते ही श्रीकृष्‍णकी ओर एक मत्‍त हाथी दौड़ा । उस हाथीने अपना बन्‍धन तोड़ दिया था, वह यमराज के समान जान पड़ता था, मदकी गन्‍धसे खिंचे हुए अनेक भौंरे उसके गण्‍डस्‍थल पर लग कर शब्‍द कर रहे थे, वह विनय रहित किसी राजकुमार के समान निरंकश था, और अपने दाँतोंके आघातसे उसने बड़े – बड़े पक्‍के मकानोंकी दीवारें गिरा दी थीं । उस भयंकर हाथीको सामने दौड़ता आता देख श्रीकृष्‍णने निर्भय होकर उसका एक दाँत उखाड़ लिया और दाँतसे ही उसे खूब पीटा । अन्‍त में वह हाथी भयभीत होकर दूर भाग गया । तदनन्‍तर ‘इस निमित्‍तसे आप लोगोंकी जीत स्‍पष्‍ट ही होगी’ संतुष्‍ट होकर यह कहते हुए श्रीकृष्‍णने साथके गोपालोंको पहले तो खूब उत्‍साहित किया और फिर कंसकी सभा में प्रवेश किया । कंसका अभिप्राय जाननेवाले राजा वसुदेव भी उस समय किसी उपायसे अपनी सेना को तैयार किये हुए वहीं एक स्‍थान पर बैठे थे । बलदेवने उठकर अपनी भुजाओं के आस्‍फालनसे ताल ठोक कर शब्‍द किया और कृष्‍णके साथ रंगभूमिके चारों ओर चक्‍कर लगाया । उसी समय उन्‍होंने श्री कृष्‍णसे कह दिया कि ‘यह तुम्‍हारा कंसको मारनेका समय है’ इतना कह वे रंगभूमिसे बाहर निकल गये ॥475–481॥

तदा कंसाज्ञया विष्‍णुविधेया गोपसुनव: । दर्पिणो भुजमास्‍फाल्‍य घृतमल्‍लपरिच्‍छदा: ॥482॥
श्रवणाह्लावादिदित्रचटुलध्‍वनिसंगता: । क्रमोत्‍क्षेपविनि‍क्षेपा: प्रोन्‍नतासद्वयोद्धुरा: ॥483॥
पर्यायनर्तितप्रेक्ष्‍यभ्रू भंगा भीषणारवा: । निवर्तनै: समावर्तनै: सम्‍भ्रमणवल्‍गनै: ॥484॥
पल्‍वनै: समवस्‍थानैरन्‍यैश्‍च करणै: स्‍फुटै: । रंगाभ्‍यर्णमलंकृत्‍य तस्‍थुर्नेत्रमनोहरा: ॥485॥
प्रोद्दृप्‍ता: कंसमल्‍लाश्‍च चाणूरप्रमुखास्‍तथा । रंगाभ्‍याशं समाक्रम्‍य विक्रमैकरसा: स्थिता: ॥486॥
इसके बाद कंसकी आज्ञा से कृष्‍णके सेवक, अहंकारी तथा मल्‍लोंका वेष धारण करनेवाले अनेक गोपाल बालक अपनी भुजाओं को ठोकते हुए रंगभुमिमें उतरे । उस समय कानोंको आनन्‍दित करनेवाले बाजोंकी चंचल ध्‍वनि हो रही थी और उसीके अनुसार वे सब अपने पैर रखते उठाते थे, ऊँचे उठे हुए अपने दोनों कन्‍धोंसे वे कुछ गर्विष्‍ठ हो रहे थे, कभी दाहिनी भ्रुक्रुटि चलाते थे तो कभी बांई । बीच – बीच में भयंकर गर्जना कर उठते थे, वे कभी आगे जाकर पीछे लौट जाते थे, कभी आगे चक्‍कर लगाते थे, कभी थिरकते हुए चलते थे, कभी उछल पड़ते थे और कभी एक ही स्‍थान पर निश्‍चल खड़े रह जाते थे । इस तरह साफ – साफ दिखनेवाले अनेक पैंतरोंसे नेत्रोंको अच्‍छे लगनेवाले वे मल्‍ल रंगभूमिको अलंकृत कर खड़े थे । उनके साथ ही रंगभूमिको घेर कर चाणूर आदि कंसके प्रमुख मल्‍ल भी खड़े हुए थे । कंसके वे मल्‍ल अहंकार से भरे हुए थे और ऐसे जान पड़ते थे मानो वीर रसके अवतार ही हों ॥482–486॥ 

                      शार्दूलविक्रीडितम्
                 मध्‍येरंगमुदात्‍तचितविसरो वीरोरूमल्‍लाग्रणी: 
                                  प्रागेव प्रतिमल्‍लयुद्धविजयं प्राप्‍येव दीप्रद्युति: । 
                   भास्‍वन्‍तंच दिवोऽवतीर्णमधुना योद्धुं गतं मल्‍लताम् 
                                  जेष्‍यामीति विवृद्धविक्रमरस: सम्‍भावयन्‍स स्‍वयम् ॥487॥
	उस समय रंगभूमिमें खड़े हुए कृष्‍ण बहुत भले जान पड़ते थे, उनके चित्‍तका विस्‍तार अत्‍यन्‍त उदार था, वे बड़े – बड़े वीर पहलवानोंमें अग्रेसर थे, उनकी कान्ति ऐसी दमक रही थी मानो उन्‍होंने पहले ही प्रतिमल्‍लके युद्धमें विजय प्राप्‍त कर ली हो, उनका पराक्रम रूपी रस उत्‍तरोत्‍तर बढ़ रहा था और उन्‍हें ऐसा उत्‍साह था कि यदि इस समय मल्‍लका रूप धर कर सूर्य भी आकाश से नीचे उतर आवे तो उसे भी जीत लूँगा ॥487॥

मालिनी
                घनघृतपरिधानो बद्धकेशो विकूर्च:
                           सहजमसृणगात्रश्चित्‍तवृत्तिप्रवीण: ।
                सततकृतनियोगाद्रोपमल्‍लैरमल्‍लै -
                              रविकलजयलम्‍भ: सर्वसम्‍भावितौजा: ॥488॥
	उस समय उनके वक्ष बहुत कड़े बँधे थे, बाल बँधे थे, डाँढ़ी मूँछ थी ही नहीं, शरीर स्‍वभावसे ही चिकना था, वे गोप मल्‍लोंके साथ अमल्‍लोंकी तरह सदा युद्धका अभ्‍यास करते और पूर्ण विजय प्राप्‍त करते थे, और उनके पराक्रमकी सब सराहना करते थे ॥488॥  

               स्थिरचरणविवेशो वज्रसारास्थिबन्‍धो
					भुजपरिघविधायी मुष्‍टिसंमाय्यमध्‍य: । 
                 कठिनपृथुलवक्षा: स्‍थूलनीलाद्रितुंग –
                               स्त्रिगुणितनिजमूर्तिर्दर्पसर्पाद्दुरीक्ष्‍य: ॥489॥
         	उनके चरणों का रखना स्थिर होता था, उनकी हड्डियोंका गठन वज्रके सारके समान सुदृढ़ था, उनकी भुजाएँ अर्गलके समान लम्‍बी तथा मजबूत थीं, उनकी कमर मुट्ठी में समानेके योग्‍य थी, वक्ष:स्‍थल अत्‍यन्‍त कठोर तथा चौड़ा था, वे बड़े भारी नीलगिरिके समान थे, उनका शरीर सत्‍त्‍व, रज और तम इन तीन गुणों की मानो मूर्ति था और गर्वके संचारसे कोई उनकी ओर आँख उठाकर भी नहीं देख सकता था ॥489॥

        ज्‍वलितचलितनेत्रो निष्‍ठुराबद्धमुष्टि: 
                                परिणतकरणौघौ मंक्षु संचारदक्ष: । 
                 भृशमशनिरिवोग्रो नन्‍दसूनु: स्थित: सन् 
                                 भयमवहदसह्यं प्रेतनाथस्‍य चौच्‍चै: ॥490॥
	उनके चमकीले नेत्र चंचल हो रहे थे, वे बडी मजबूत मुट्ठी बाँधे थे, उनकी इन्‍द्रियोंका समूह पूर्ण परिप‍क्‍क था, वे शीघ्र गमन करने में दक्ष थे, और वज्रके समान अत्‍यन्‍त उग्र थे, इस प्रकार युद्ध – भूमिमें खड़े हुए नन्‍द गोपके पुत्र श्रीकृष्‍ण यमराज के लिए भी असहनीय भारी भय उत्‍पन्‍न कर रहे थे ॥490॥

वसन्‍ततिलका
                   रूपीव शौर्यमखिलं मिलितं बलं वा
                             रंह: समस्‍तमपि संहतिमीयिवद्वा ।
               सिंहाकृति: स सहसा कृतसिहंनादो 
                          रंगादलघंत नभोऽगंणमंगणं वा ॥491॥
	वे श्रीकृष्‍ण ऐसे जान पड़ते थे मानो समस्‍त शूरवीरता ही रूप धरकर आ गई थी, अथवा समस्‍त बल आकर इकट्ठा हुआ था, अथवा समस्‍त बल एकत्रित हो गया था, सिंह जैसी आकृतिको धारण करनेवाले उन्‍होंने सिंहनाद किया और रंगभूमिसे उछल कर आकाश रूपी आंगनको लाँघ दिया मानो घरका आंगन ही लाँघ दिया हो ॥491॥  

             आपत्‍य खादशनिवद्भवमात्‍मपाद – 
                          पाताभिघातचलिताचलसन्धिबन्‍ध: । 
               वल्‍गन्‍मुहु: परिसरत्‍प्रविजृम्‍भमाण: 
                           सिन्‍दूररंजितभुजौ चलयन्‍नुदग्रो ॥492॥
	फिर आकाश से वज्रकी भाँति पृथिवी पर आये, उन्‍होंने अपने पैर पटकनेकी चोटसे पर्वतोंके सन्धि – बन्‍धनको शिथिल कर दिया, वे बराबर गर्जने लगे, इधर – उधर दौड़ने लगे और सिंन्‍दूरसे रंगी अपनी दोनों भुजाओं को चलाने लगे ॥492॥

	          क्रुद्ध: कटीद्वितयपार्श्‍वविलम्बिपीत – 
                            वस्‍त्रो नियुद्धकुशलं प्रतिमल्‍लमुग्रम् ।
                 चाणूरमद्रिशिखरोन्‍नतमापतन्‍त –
                            मासाद्य सिंहवदिभं सहसा बभासे ॥493॥
	उस समय वे अत्‍यन्‍त कुपित थे, उनकी कमरके दोनों ओर पीत वस्‍त्र बँधा हुआ था, और जिस प्रकार सिहं हाथीको मार कर सुशोभित होता है उसी प्रकार वे बाहु – युद्धमें कुशल, अतिशय दुष्‍ट और पहाड़के शिखरके समान ऊँचे प्रतिद्वन्‍दी चाणूर मल्‍लको सहसा मार कर सुशोभित हो रहे थे ॥493॥

शार्दूलविक्रीडितम्
              दृष्‍ट्वैनं रूधिरोद्गमोग्रनयनो योद्धुं स्‍वयं मल्‍लतां 
                          सम्‍प्राप्‍यापतदुग्रसेनतनयो जन्‍मान्‍तरद्वेषत: । 
              तं व्‍योम्नि भ्रमयन्‍करेण चरणे संगृह्य वाल्‍पाण्‍डजं 
                           भूमौ नेतुमुपान्‍तमन्‍तकविभो: कृष्‍ण: समास्‍फालयत् ॥494॥
	यह देख, खूनके निकलनेके से जिसके नेत्र अत्‍यन्‍त भयंकर हो रहे हैं ऐसा कंस स्‍वयं जन्‍मान्‍तरके द्वेषके कारण मल्‍ल बन कर युद्धके लिए रंगभूमिमें आ कूदा, श्रीकृष्‍णने हाथसे उसके पैर पकड़ कर छोटेसे पक्षीकी तरह पहले तो उसे आकाश में घुमाया और फिर यमराज के पास भेजनेके लिए जमीन पर पछाड़ दिया ॥494॥    

          आपेतुर्नभसस्‍तदा सुमनसो देवानकैर्दध्‍वने 
                            स्‍वारावो वसुदेवसैन्‍यजलधौ प्रक्षोभणादुद्ग: ।
               सीरी वीरवरो विरूद्धनृपतीनाक्रम्‍य रंगे स्थित: 
                             स्‍वीकृत्‍याप्रतिमल्‍लमाप्‍तविजयं शौर्योर्जितं स्‍वानुजम् ॥495॥
	उसी समय आकाश से फूल बरसने लगे, देवों के नगाड़ोंने जोरदार शब्‍द किया, वसुदेवकी सेनामें क्षोभके कारण बहुत कलकल होने लगा, और वीर शिरोमणि बलदेव, पराक्रम से सुशोभित, विजयी तथा शत्रु रहित छोटे भाई कृष्‍णको आगे कर विरूद्ध राजाओं पर आक्रमण करते हुए रंगभूमिमें जा डटे ॥495॥   

             अतुलबलमलंघयारातिमत्‍तेभघाता – 
                              त्‍कुपितहरिसमानं माननीयापदानम् ।
               सपदि समुपयाता वन्दिभिर्वन्‍द्यमानं 
                               जनितसकलरागं तं हरिं वीरलक्ष्‍मी: ॥496॥
	जिनका बल अतुल्‍य है, जो अलंघनीय शत्रु रूपी मत्‍त हाथियोंके घातसे कुपित सिंह के समान हैं, जिनका पराक्रम माननीय है, बन्‍दीगण जिनकी स्‍तुति कर रहे हैं और जिन्‍होंने सब लोगों को हर्ष उत्‍पन्‍न किया है ऐसे श्रीकृष्‍णके समीप वीरलक्ष्‍मी सहसा ही पहुँच गई ॥496॥
	
वसन्‍ततिलका
		दूतीव मे श्रितवती वरवीरलक्ष्‍मी-
				रेतस्‍य दक्षिणभुजं विजयैकगेहम् ।
		प्राप्‍तं पर्ति चिरतरादिति तं कटाक्षै-
				रैक्षिष्‍ट रागतरलैर्भरतार्धलक्ष्‍मी: ॥497॥
	मेरी दूतीके समान श्रेष्‍ठ वीरलक्ष्‍मी इनकी विजयी दाहिनी भुजाको प्राप्‍त कर चुकी है, इसलिए आधे भरत क्षेत्रकी लक्ष्‍मी भी चिरकाल से प्राप्‍त हुए उन श्रीकृष्‍ण रूपी पतिको रागके द्वारा चन्‍चल कटाक्षों से देख रही थी ॥497॥
