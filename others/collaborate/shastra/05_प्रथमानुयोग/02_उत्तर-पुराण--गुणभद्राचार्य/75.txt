अथान्‍येद्यु: समासीनं गणेन्‍द्रं विपुलाचले । श्रेणिक: प्रीणिताशेषभव्‍यं सुव्‍यक्‍ततेजसम् ॥1॥ 
गणिन्‍याश्‍चन्‍दनार्याया: सम्‍बन्‍धमिह जन्‍मन: । अन्‍वयुड्क्.क्‍त गणी चैवमाहाहितमहर्द्धिक: ॥2॥
	अथानन्‍तर – किसी दूसरे दिन समस्‍त भव्‍य जीवों को प्रसन्‍न करनेवाले और प्रकट तेजके धारक गौतम गणधर विपुलाचंलपर विराजमान थे । उनके समीप जाकर राजा श्रेणिकने समस्‍त आर्यिकाओंकी स्‍वामिनी चन्‍दना नाम की आर्यिकाकी इस  अजन्‍मसम्‍बन्‍धी कथा पूछी सो अनेक बड़ी बड़ी ऋद्धियोंको धारण करने वाले गणधर देव इस प्रकार कहने लगे ॥1–2॥

सिन्‍ध्‍वाख्‍यविषये भूभृद्वैशाली नगरेऽभवत् । चेटकाख्‍योऽतिविख्‍यातो विनीत: परमार्हत: ॥3॥
तस्‍य देवी सुभद्राख्‍या तयो: पुत्रा दशाभवन् । धनाख्‍यौ दत्‍तभद्रान्‍तावुपेन्‍द्रोऽन्‍य: सुदत्‍तवाक् ॥4॥
सिंहभद्र: सुकम्‍भोजोऽकम्‍पन: सपतंगक: । प्रभंजन: प्रभासश्‍च धर्मा इव सुनिर्मला: ॥5॥ 
	सिन्‍धु नामक देश की वैशाली नगरी में चेटक नाम का अतिशय प्रसिद्ध, विनीत और जिनेन्‍द्र देवका अतिशय भक्‍त राजा था । उसकी रानीका नाम सुभद्रा था । उन दोनोंके दश पुत्र हुए जो कि धनदत्‍त, धनभद्र, उपेन्‍द्र, सुदत्‍त, सिंहभद्र, सुकुम्‍भोज, अकम्‍पन, पतंगक, प्रभंजन और प्रभास नाम से प्रसिद्ध थे तथा उत्‍तम क्षमा आदि दश धर्मोंके समान जान पड़ते थे ॥3–5॥  

सप्‍तर्धयो वा पुत्र्यश्‍च ज्‍यायसी प्रियकारिणी । ततो मृगावती पश्‍चात्‍सुप्रभा च प्रभावती ॥6॥
चेलिनी पंचमी ज्‍येष्‍ठा षष्‍ठी चान्‍त्‍या च चन्‍दना । विदेहविषये कुण्‍डसंज्ञायां पुरि भूपति: ॥7॥
नाथो नाथकुलस्‍यैक: सिद्धार्थाख्‍यस्त्रिसिद्धिभाक् । तस्‍य पुण्‍यानुभावेन प्रियासीत्प्रियकारिणी ॥8॥
	इन पुत्रों के सिवाय सात ऋद्धियोंके समान सात पुत्रियां भी थीं । जिनमें सबसे बड़ी प्रियकारिणी थी, उससे छोटी मृगावती, उससे छोटी, सुप्रभा, उससे छोटी प्रभावती, उससे छोटी चेलिनी, उससे छोटी ज्‍येष्‍ठा और सबसे छोटी चन्‍दना थी । विदेह देशके कुण्‍डनगर में नाथ वंशके शिरोमणि एवं तीनों सिद्धियों से सम्‍पन्‍न राजा सिद्धार्थ राज्‍य करते थे । पुण्‍य के प्रभाव से प्रियकारिणी उन्‍हींकी स्‍त्री हुई थी ॥6– 8॥

विषये वत्‍सवासाख्‍ये कौशाम्‍बीनगराधिप: । सोमवंशे शतानीको देव्‍यस्‍यासीन्‍मृगावती ॥9॥
	वत्‍सदेश की कौशाम्‍बीनगरी में चन्‍द्रवंशी राजा शतानीक रहते थे । मृगावती नाम की दूसरी पुत्री उनकी स्‍त्री हुई थी ॥9॥

दशार्णविषये राजा हेमकच्‍छपुराधिप: । सूर्यवंशाम्‍बरे राजसमो दशरथोऽभवत् ॥10॥
तस्‍याभूत्‍सुप्रभा देवी भास्‍वतो वा प्रभामला । कच्‍छाख्‍यविषये रोरूकाख्‍यायां पुरि भूपति: ॥11॥ 
महानुदयनस्‍तस्‍य प्रेमदाऽभूत्‍प्रभावती । प्राप शीलवतीख्‍यातिं सा सम्‍यक्‍छीलधारणात् ॥12॥ 
	दशार्ण देशके हेमकच्‍छ नामक नगर के स्‍वामी राजा दशरथ थे जो कि सूर्यवंश रूपी आकाशके चन्‍द्रमा के समान जान पड़ते थे । सूर्यकी निर्मलप्रभाके समान सुप्रभा नाम की तीसरी पुत्री उनकी रानी हुई थी, कच्‍छदेश की रोरूका नामक नगरी में उदयन नाम का एक बड़ा राजा था । प्रभावती नाम की चौथी पुत्री उसीकी ह्णदयवल्‍लभा हुई थी । अच्‍छी तरह शीलव्रत धारण करनेसे इसका दूसरा नाम शीलवती भी प्रसिद्ध हो गया था ॥10–12॥

गान्‍धारविषये ख्‍यातो महीपालो महीपुरे । याचित्‍वा सत्‍यको ज्‍येष्‍ठामलब्‍ध्‍वा क्रुद्धयान् विधी: ॥13॥
युद्ध्वा रगांगणे प्राप्‍तमानभंग: स सत्रप: । सद्यो दमवरं प्राप्‍य तत: संयममग्रहीत् ॥14॥
	गान्‍धार देशके महीपुर नगर में राजा सत्‍यक रहता था । उसने राजा चेटकसे उसकी ज्‍येष्‍ठा नाम की पुत्रीकी याचना की परन्‍तु राजा ने  नहीं दी इससे उस दुर्बुद्धि मूर्खने कुपित होकर रणांगणमें युद्ध किया परन्‍तु युद्धमें वह हार गया जिससे मानभंग होनेसे लज्जित होने के कारण उसने शीघ्रही दमवर नामक मुनिराज के समीप जाकर दीक्षा धारण कर ली ॥13–14॥ 

स चेटकमहाराज: स्‍नेहाद्र्पमलीलिखत् । पट्टके सप्‍तपुत्रीणां विशुद्धं शश्‍वदीक्षितुम् ॥15॥ 
निरीक्ष्‍य तत्र चेलिन्‍या रूपस्‍य पतितं मनाक् । बिन्‍दुमूरौ विधात्रेऽस्‍य नृपे कुपितवत्‍यसौ ॥16॥
पूज्‍यद्विस्त्रिर्मया बिन्‍दु: प्रमृष्‍ट: संस्‍तथापि स: । तथैव पतितस्‍तस्मिन्‍भाव्‍यमंकेन तादृशा ॥17॥
इति मत्‍वानुमानेन पुनर्न तममार्जिषम् । इत्‍यब्रवीत्‍तदुक्‍तेन भूपति: प्रीतिमीयिवान् ॥18॥
	तदन्‍नतर महाराज चेटकने स्‍नेहके कारण सदा देखनेके लिए पट्टकपर अपनी सातों पुत्रियोंके उत्‍तर चित्र बनवाये । चेलिनीके चित्रमें जाँघपर एक छोटा – सा बिन्‍दु पड़ा हुआ था उसे देखकर राजा चेटक बनानेवालेपर बहुत कुपित हुए । चित्रकारने नम्रतासे उत्‍तर दिया कि हे पूज्‍य ! चित्र बनाते समय यहाँ बिन्‍दु पड़ गया था मैंने उसे यद्यपि दो तीन बार साफ किया परन्‍तु वह फिर – फिरकर पड़ता जाता था इसलिए मैंने अनुमानसे विचार किया कि यहाँ ऐसा चिह्न होगा ही । यह मानकर ही मैंने फिर उसे साफ नहीं किया है । चित्रकारकी बात सुनकर महाराज प्रसन्‍न हुए ॥15–18॥

स देवार्चनवेलायां जिनबिम्‍बोपकण्‍ठके । तत्‍पट्टकं प्रसार्येज्‍यां निर्वर्तयति सर्वदा ॥19॥
	राजा चेटक देव – पूजा के समय जिन – प्रतिमाके समीप ही अपनी पुत्रियोंका चित्रपट फैलाकर सदा पूजा किया करते थे ॥19॥

कदाचिच्‍चेटको गत्‍वा ससैन्‍यो मागधं पुरम् । राजा राजगृहं बाह्योद्याने स्‍नानपुरस्‍सरम् ॥20॥
जिनप्रतिनिधीन्‍पूर्वमभ्‍यर्च्‍याभ्‍यर्णपट्टकम् । आनर्च तद्विलोक्‍य त्‍वमप्राक्षी: पार्श्‍ववर्तिन: ॥21॥
किमेतदिति तेऽवोचन् राज्ञ: सप्‍तापि पुत्रिका: । लिखितास्‍तासु कल्‍याणं चतस्‍त्र: समवापिता: ॥22॥
तिस्‍त्रो नाद्यापि दीयन्‍ते तत्र द्वे प्राप्‍तयौवने । कनिष्‍ठा बालिका राजन्निति तद्वचनश्रुते: ॥23॥
भवान् रक्‍त तयोश्चित्‍तं मन्त्रिण: समजिज्ञपत् । तेऽपि तत्‍कार्यमभ्‍येत्‍य कुमारमवदन्निति ॥24॥ 
चेटकाख्‍यमहीशस्‍य सुतयोरनुरक्‍तवान् । पिता ते याच्‍यमानोऽसौ न दत्‍ते वयसश्‍च्युते: ॥25॥
	किसी एक समय राजा चेटक अपनी सेना के साथ मगध देशके राजगृह नगर में गये वहाँ उन्‍होंने नगर के बाह्य उपवन में डेरा दिया । स्‍नान करने के बाद उन्‍होंने पहले जिन – प्रतिमाओंकी पूजा की और उसके बाद समीपमें रखे हुए चित्रपटकी पूजा की । यह देखकर तूने समीपवर्ती लोगोंसे पूछा कि यह क्‍या है ? तब उन लोगोंने कहा कि हे राजन् ! ये राजाकी सातों पुत्रियोंके चित्रपट हैं इनमेंसे चार पुत्रियाँ तो विवाहित हो चुकी हैं परन्‍तु तीन अविवाहित हैं उन्‍हें यह अभी दे नहीं रहा है । इन तीनमें दो तो यौवनवती हैं और छोटी अभी बालिका हैं ! लोगों के उक्‍त वचन सुनकर तूने अपने मन्त्रियोंको बतलाया कि मेरा चित्‍त इन दोनों पुत्रियोंमें अनुरक्‍त हो रहा है । मन्‍त्री लोग भी इस कार्यको ले कर अभयकुमार के पास जाकर बोले कि तुम्‍हारे पिता चेटक राजाकी दो पुत्रियोंमें अनुरक्‍त हैं उन्‍होंने वे पुत्रियाँ माँगी भी हैं परन्‍तु अवस्‍था ढल जानेके कारण वह देता नहीं है ॥20–25॥

इदंचावश्‍यकर्तव्‍यं कोऽप्‍युपायोऽत्र कथ्‍यताम् । सोऽपि मन्त्रिवच: श्रुत्‍वा तत्‍कार्योपायपण्डित: ॥26॥
जोषमाध्‍वमहं कुर्वे तत्‍समर्थनमित्‍यमून् । सन्‍तोष्‍य मन्त्रिण: सोऽपि तत्‍स्‍वरूपं विलासवत् ॥27॥
पट्टके सम्‍यगालिख्‍य वस्‍त्रेणाच्‍छाद्य यत्‍नत: । तत्‍पार्श्‍ववर्तिन: सर्वान् स्‍वीकृत्‍योत्‍कोचदानत: ॥28॥
स्‍वयंच वोद्रको नाम वणिग्‍भूत्‍वा तदालयम् । प्राविक्षत्‍पट्टके रूपं कन्‍ये ते तत्‍करस्थिते ॥29॥
विलोक्‍य भवति प्रीत्‍या सौरंगादतिसाहसात् । कुमारविहितान्‍मार्गाद्रत्‍वा किंचित्‍ततोऽन्‍तरे ॥30॥
चेलिनी कुटिला ज्‍येष्‍ठा मुक्‍त्‍वा त्‍वं गच्‍छ विस्‍मृता । न्‍यानयाभरणानीति स्‍वयं तेन सहागमत् ॥31॥
	यह कार्य अवश्‍य करना है इसलिए कोई उपाय बतलाइये । मन्त्रियोंके वचन सुनकर उस कार्यके उपाय जानने में चतुर अभयकुमार ने कहा कि आप लोग चुप बैठिये, मैं इस कार्यको सिद्ध करता हूँ । इस प्रकार संतुष्‍ट कर अभयकुमार ने मन्त्रियोंको बिदा किया और स्‍वयं एक पटियेपर राजा श्रेणिकका विलास पूर्ण चित्र बनाया । उसे वस्‍त्रसे ढककर बड़े यत्र से ले गया । राजा के समीपवर्ती लोगों को घूस दे कर उसने अपने वश कर लिया और स्‍वयं वोद्रक नाम का व्‍यापारी बनकर राजा चेटकके घर में प्रवेश किया । वहाँ वे दोनों कन्‍याएं वोद्रकके हाथमें स्थित पटियेपर लिखा हुआ आपका रूप देखकर आपमें प्रेम करने लगीं । कुमार ने एक सुरंगका मार्ग पहलेसे ही तैयार करवा लिया था अत: वे कन्‍याएं बड़े साहसके साथ उस मार्गसे चल पड़ी । चेलिनी कुटिल थी इसलिए कुछ दूर जानेके बाद ज्‍येष्‍ठासे बोली कि मैं आभूषण भूल आई हूँ तू जाकर उन्‍हें ले आ । यह कहकर उसने ज्‍येष्‍ठाको तो वापिस भेज दिया और स्‍वयं अभयकुमार के साथ आ गई ॥26-31॥

साप्‍यात्‍ताभरणाऽऽगत्‍य तामदृष्‍ट्वातिसन्धिता । तयाहमिति शोकार्ता निजमार्मी यशस्‍वतीम् ॥32॥
दृष्‍ट्वा क्षान्तिं समीपेऽस्‍या: श्रुत्‍वा धर्म जिनोदितम् । निर्विद्य संसृतेर्दीक्षां प्राप पापविनाशिनीम् ॥33॥
	जब ज्‍येष्‍ठा आभूषण ले कर लौटी तो वहाँ चेलनी तथा अभयकुमार को न पाकर बहुत दु:खी हुई और कहने लगी कि चेलिनीने मुझे इस तरह ठगा है । अन्‍त में उसने अपनी मामी यशस्‍वती नाम की आर्यिकाके पास जाकर जैन धर्म का उपदेश सुना और संसार से विरक्‍त हो कर पापोंका नाश करने वाली दीक्षा धारण कर ली ॥32-33॥

भवतापि महाप्रीत्‍या चेलिनीयं यथाविधि । गृहीतानुमहादेवी पट्टबन्‍धात्‍तुतोष सा ॥34॥
	आपने भी बड़ी प्रीतिसे विधिपूर्वक चेलनाके साथ विवाह कर उसे महादेवीका पट्ट बाँधा जिससे वह बहुत ही सन्‍तुष्‍ट हुई ॥34॥

चन्‍दना च यशस्‍वत्‍या गणिन्‍या: सन्निधौ स्‍वयम् । सम्‍यक्‍त्‍वं श्रावकाणांच व्रतान्‍यादत्‍त सुव्रता ॥35॥
	इधर उत्‍तम व्रत धारण करने वाली चन्‍दनाने स्‍वयं यशस्‍वती आर्यिकाके समीप जाकर सम्‍यग्‍दर्शन और श्रावकोंके व्रत ग्रहण कर लिये ॥35॥

तत: खगाद्रयवाक्‍श्रेणीसुवर्णाभपुरेश्‍वर: । मनोवेग: खगाधीश: स मनोवेगया समम् ॥36॥
स्‍वच्‍छन्‍दं चिरमाक्रीडय प्रत्‍यायाँश्‍चन्‍दनां वने । अशोकाख्‍ये समाक्रीडमानां परिजनै: सह ॥37॥
विलोक्‍यानंगनिर्मुक्‍तशरजर्जरितांगक: । प्रापय्य स्‍वप्रियां गेहं रूपिणी विद्यया स्‍वयम् ॥38॥
विकृत्‍य रूपं स्‍वं तत्र निधाय हरिविष्‍टरे । अशोकवनमभ्‍येत्‍य गृहीत्‍वा चन्‍दनां द्रुतम् ॥39॥
प्रत्‍यागतो मनोवेगाप्‍येतं विहितवंचनम् । ज्ञात्‍वा कोपारूणीभूतविभीषणविलोचना ॥40॥
तां विद्यादेवतां वामपादेनाक्रम्‍य सावधीत् । कृताट्टहासा सा विद्याप्‍यगात्सिंसहासनात्‍तदा ॥41॥
	किसी एक समय वह चन्‍दना अपने परिवारके लोगों के साथ अशोक नामक वन में क्रीड़ा कर रही थी । उसी समय दैवयोगसे विजयार्ध पर्वत की दक्षिण श्रेणीके सुवर्णाभ नगरका राजा मनोवेग विद्याधर अपनी मनोवेगा रानी के साथ स्‍वच्‍छन्‍द क्रीडा करता हुआ वहाँ से निकला और क्रीड़ा करती हुई चन्‍दना को देखकर कामके द्वारा छोड़ हुए बाणोंसे जर्जरशरीर हो गया । वह शीघ्र ही अपनी स्‍त्रीको घर भेजकर रूपिणी विद्यासे अपना दूसरा रूप बनाकर सिंहासनपर बैठा आया और अशोक वन में आकर तथा चन्‍दना को लेकर शीघ्र ही वापिस चला गया । उधर मनोवेगा उसकी मायाको जान गई जिससे क्रोधके कारण उसके नेत्र लाल हो कर भयंकर दिखने लगे । उसने उस विद्या देवताको बायें पैरकी ठोकर देकर मार दिया जिससे वह अट्टहास करती हुई सिंहासनसे उसी समय चली गई ॥36-41॥

चेष्‍टामालोकिनीविद्यातो ज्ञात्‍वा स्‍वपतेरनु । गच्‍छन्‍त्‍यर्धपथे दृष्‍ट्वा विसृजेमां स्‍वजीवितम् ॥42॥
यदि वांछेरिति क्रोधात्‍तं निर्भर्त्‍सयति स्‍म सा । स भूतरमणेऽरण्‍ये तां स्‍वदारातिभीलुक: ॥43॥
ऐरावतीसरिद्दक्षिणान्‍ते साधितविद्यया । पर्णलध्‍व्‍या तदैवान्‍त: कृतशोको विसृष्‍टवान् ॥44॥
	तदनन्‍तर वह मनोवेगा रानी आलोकिनी नाम की विद्यासे अपने पतिकी सब चेष्‍टा जानकर उसके पीछे दौड़ी और आधे मार्ग में चन्‍दना सहित लौटते हुए पतिको देखकर बोली कि यदि अपना जीवन चाहते हो तो इसे छोड़ दो । इस प्रकार क्रोधसे उसने उसे बहुत ही डाँटा । मनोवेग अपनी स्‍त्रीसे बहुत ही डर गया । इसलिए उसने ह्णदय में बहुत ही शोककर सिद्ध की हुई पर्णलध्‍वी नाम की विद्यासे उस चन्‍दनाको भूतरमण नामक वन में ऐरावती नदी के दाहिने किनारेपर छोड़ दिया ॥42-44॥

सापि पंचनमस्‍कारपरिवर्तनतत्‍परा । निनाय शर्वरीं कृच्‍छूाद्भानुमत्‍युदिते स्‍वयम् ॥45॥
तत्र सन्निहितो दैवात्‍कालकाख्‍यो वनेचर: । तस्‍मै निजपरार्ध्‍योरूस्‍फुरिताभरणान्‍यदात् ॥46॥
धर्मंच कथयामास तेन तुष्‍टो वनेचर: । भीमकूटाचलोपान्‍तनिवासी सिंहसंज्ञक: ॥47॥
भयंकराख्‍यपल्‍लीशस्‍तस्‍य तां स समर्पयत् । सोऽपि पापो विलोक्‍यैनां कामव्‍यामोहिताशय: ॥48॥
	पंच नमस्‍कार मन्‍त्रका जप करने में तत्‍पर रहने वाली चन्‍दनाने वह रात्रि बड़े कष्‍टसे बिताई । प्रात:काल जब सूर्य का उदय हुआ तब भाग्‍यवश एक कालक नाम का भील वहाँ स्‍वयं आ पहुँचा । चन्‍दना ने उसे अपने बहुमूल्‍य देदीप्‍यमान आभूषण दिये और धर्म का उपदेश भी दिया जिससे वह भील बहुत ही सन्‍तुष्‍ट हुआ । वहीं कहीं भीमकूट नामक पर्वत के पास रहनेवाला एक सिंह नाम का भीलों का राजा था, जो कि भयंकर नामक पल्‍लीका स्‍वामी था । उस कालक नामक भीलने वह चन्‍दना उसी सिंह राजा को सौंप दी । सिंह पापी था अत: चन्‍दनाको देखकर उसका ह्णदय काम से मोहित हो गया ॥45-48॥

निग्रहेण ग्रह: क्रूरो वात्‍मसात्‍कर्तुमुद्यत: । तद्वीक्ष्‍य पुत्र मैवं त्‍वं कृथा: प्रत्‍यक्षदेवता ॥49॥
यदि कुप्‍येदियं तापशापदु:खप्रदायिनी । इति मात्रुक्तिभीत्‍या तां दुर्जनोऽपि व्‍यसर्जयत् ॥50॥
	वह क्रूर ग्रहके समान निग्रह कर उसे अपने आधीन करने के लिए उद्यत हुआ । यह देख उसकी माताने उसे समझाया कि हे पुत्र ! तू ऐसा मत कर, यह प्रत्‍यक्ष देवता है, यदि कुपित हो गई तो कितने ही संताप, शाप और दु:ख देने वाली होगी । इस प्रकार माताके कहनेसे डरकर उसने स्‍वयं दुष्‍ट होने पर भी वह चन्‍दना छोड़ दी ॥49-50॥

तत्रैव चन्‍दना तस्‍य मात्रा सम्‍यग्विघानत: । पोष्‍यमाणा विनिश्चिन्‍ता कन्चित्‍कालमजीगमत् ॥51॥
	तदनन्‍तर चन्‍दनाने उस भीलकी माताके साथ निश्चिन्‍त होकर कुछ काल वहीं पर व्‍यतीत किया । वहाँ भीलकी माता उसका अच्‍छी तरह भरण - पोषण करती थी ॥51॥

अथ वत्‍साह्णये देशे कौशाम्‍ब्‍यां प्रवरे पुरे । श्रेष्‍ठी वृषभसेनाख्‍यस्‍तस्‍य कर्मकरोऽभवत् ॥52॥
मित्रवीरो वनेशस्‍य मित्रं तस्‍य वनाधिप: । चन्‍दनामर्पयामास सोऽपि भक्‍तया वणिक्‍पते: ॥53॥
धनेन महता सार्ध नीत्‍वा कन्‍यां न्‍यवेदयत् । कदाचिच्‍छेूष्टिन: पातुं जलमुद्धत्‍य यत्‍नत: ॥54॥
आवर्जयन्‍त्‍या: केशानां कलापं मुक्‍तबन्‍धनम् । लम्‍बमानं करेणादात्‍सजलार्द्र धरातले ॥55॥
	अथानन्‍तर - वत्‍स देशके कौशाम्‍बी नामक श्रेष्‍ठ नगर में एक वृषभसेन नाम का सेठ रहता था । उसके मित्रवीर नाम का एक कर्मचारी था जो कि उस भीलराज का मित्र था । भीलोंके राजा ने  वह चन्‍दना उस मित्रवीरके लिए दे दी और मित्रवीरने भी बहुत भारी धनके साथ भक्तिपूर्वक वह चन्‍दना अपने सेठ के लिए सौंप दी । किसी एक दिन वह चन्‍दना उस सेठके लिए जल पिला रही थी उस समय उसके केशोंका कलाप छूट गया था और जलसे भीगा हुआ पृथिवीपर लटक रहा था उसे वह बड़े यत्‍नसे एक हाथसे संभाल रही थी ॥52-55॥

चन्‍दनायास्‍तदालोक्‍य तद्रूपादतिशंकिनी । श्रेष्ठिनी तस्‍य भद्राख्‍या स्‍वभर्तुरनया समम् ॥56॥
सम्‍पर्क मनसा मत्‍वा कोपात्‍प्रफुरिताधरा । निक्षिप्‍तश्रृंखलां कन्‍यां दुराहारेण दुर्जना ॥57॥
प्रतर्जनादिभिश्‍चैनां निरन्‍तरमबाधत । सापि मत्‍कृतपापस्‍य विपाकोऽयं वराकिका ॥58॥
श्रेष्ठिनी किं करो‍तीति कुर्वन्‍त्‍यात्‍मविगर्हणम् । स्‍वाग्रजाया मृगावत्‍या अप्‍येतन्‍न न्‍यवेदयत् ॥59॥
	सेठकी स्‍त्री भद्रा नामक सेठानीने जब चन्‍दनाका वह रूप देखा तो वह शंकासे भर गई । उसने मन में समझा कि हमारे पतिका इसके साथ सम्‍पर्क है । ऐसा मानकर वह बहुत ही कुपित हुई । क्रोध के कारण उसके ओंठ काँपने लगे । उस दुष्‍टाने चन्‍दनाको साँकलसे बाँध दिया तथा खराब भोजन और ताड़न मारण आदिके द्वारा वह उसे निरन्‍तर कष्‍ट पहुँचाने लगी । परन्‍तु  चन्‍दना यही विचार करती थी कि यह सब मेरे द्वारा किये हुए पाप - कर्म का फल है यह वेचारी सेठानी क्‍या कर सकती है ? ऐसा विचारकर वह निरन्‍तर आत्‍मनिन्‍दा करती रहती थी । उसने यह सब समाचार अपनी बड़ी बहिन मृगावतीके लिए भी कहलाकर नहीं भेजे थे ॥56-59॥

अन्‍यदा नगरे तस्मिन्‍नेव वीरस्‍तनुस्थिते: । प्रविष्‍टवान्निरीक्ष्‍यासौ तं भक्‍तया मुक्‍तश्रृंखला ॥60॥
सर्वाभरणदृश्‍यांगी तद्भारेणेव भूतलम् । शिरसा स्‍पृश्‍य नत्‍वोंच्‍चै: प्रतिगृह्य यथाविधि ॥61॥
भोजयित्‍वाप तद्दानान्‍मानिनी मानितामरै: । वसुधारां मरूत्‍पुष्‍पवृष्टिं सुरभिमारूतम् ॥62॥
सुरदुन्‍दुभिनिर्घोषं दानस्‍तवनघोषणम् । तदैवोत्‍कृष्‍टपुण्‍यानि फलन्ति विपुलं फलम् ॥63॥
	तदनन्‍तर किसी दूसरे दिन भगवान् महावीर स्‍वामीने आहारके लिए उसी नगरी में प्रवेश किया । उन्‍हें देख चन्‍दना बड़ी भक्ति से आगे बढ़ी । आते बढ़ते ही उसकी साँकल टूट गई और आभरणोंसे उसका सब शरीर सुन्‍दर दिखने लगा । उन्‍हींके भार से मानो उसने झुककर शिरसे पृथिवी तलका स्‍पर्श किया, उन्‍हें नमस्‍कार किया और विधिपूर्वक पूछगाह कर उन्‍हें भोजन कराया । इस आहार दानके प्रभाव से वह मानिनी बहुत ही सन्‍तुष्‍ट हुई, देवों ने उसका सम्‍मान किया, रत्‍नधारा की वृष्टि की, सुगन्धित फूल बरसाये, देव-दुन्‍दुभियोंका शब्‍द हुआ और दानकी स्‍तुतिकी घोषणा होने लगी सो ठीक ही है क्‍योंकि उत्‍कृष्‍ट पुण्‍य अपने बड़े भारी फल तत्‍काल ही फलते हैं ॥60-63॥

अग्रजास्‍यास्‍तदागत्‍य पुत्रेणामा मृगावती । तद्ज्ञात्‍वोदयनाख्‍येन स्‍नेहादालिंगय चन्‍द्रनाम् ॥64॥
पृष्‍ट्वा तां प्राक्‍तनं वृत्‍तं श्रुत्‍वा शोकाकुला भृशम् । निजगेहं समानीय सुस्थिता भयविह्वलौ ॥65॥
स्‍वपादशरणौ भद्रां श्रेष्ठिनंच दयावती । चन्‍दनापादपंकेजयुगलं तावनीननमत् ॥66॥
	तदनन्‍तर चन्‍दनाकी बड़ी बहिन मृगावती यह समाचार जानकर उसी समय अपने पुत्र उदयनके साथ उसके समीप आई और स्‍नेहसे उसका आलिंगन कर पिछला समाचार पूछने लगी तथा सब पिछला समाचार सुनकर बहुत ही व्‍याकुल हुई । तदनन्‍तर रानी मृगावती उसे अपने घर ले जाकर सुखी हुई । यह देख भद्रा सेठानी और वृषभसेन सेठ दोनों ही भय से घबड़ाये और मृगावतीके चरणों की शरणमें आये । दयालु रानीने उन दोनोंसे चन्‍दनाके चरण - कमलोंमें प्रणाम कराया ॥64-66॥

क्षमा मूर्तिमतीवेयं कृत्‍वा‍ह्लादं तयोस्‍तत: । तद्वार्ताकर्णनोदीर्णरागादागतबन्‍धुभि: ॥67॥
प्रातितैतत्‍पुरं वीरं वन्दितुं निजबान्‍धवान् । विसृज्‍य जातनिर्वेगा गृहीत्‍वात्रैव संयमम् ॥68॥
तपोवगममाहात्‍म्‍यादध्‍यस्‍थाद्रणिनीपदम् । इतीहजन्‍मसम्‍बन्‍धं श्रुत्‍वा तत्रानुचेटक: ॥69॥
प्राक्किं कृत्‍वागता चन्‍दनात्रैतत्‍स च पृष्‍टवान् । सोऽप्‍यवादी‍दिहैवास्ति मगधे नगरी पृथु: ॥70॥
वत्‍सेति पालयत्‍येनां महीपाले प्रसेनिके । विंप्रस्‍तत्राग्निमित्राख्‍यस्‍तस्‍यैका ब्राह्मणी प्रिया ॥71॥
परा वैश्‍यसुता सूनुर्बाह्मण्‍यां शिवभूतिवाक् । दुहिता चित्रसेनाख्‍या विट्सुतायामजायत ॥72॥
	चन्‍दनाके क्षमाकर देनेपर वे दोनों बहुत ही प्रसन्‍न हुए और कहने लगे कि यह मानो मूर्तिमती क्षमा ही है । इस समाचारके सुनने से उत्‍पन्‍न हुए स्‍नेहके कारण चन्‍दनाके भाई - बन्‍धु भी उसके पास आ गये । उसी नगर में सबलोग महावीर स्‍वामी की वन्‍दनाके लिए गये थे, चन्‍दना भी गई थी, वहाँ वैराग्‍य उत्‍पन्‍न होनेसे उसने अपने सब भाई - बन्‍धुओं को छोड़कर दीक्षा धारण कर ली और तपश्‍चरण तथा सम्‍यग्‍ज्ञानके माहात्‍म्‍यसे उसने उसी समय गणिनीका पद प्राप्‍त कर लिया । इस प्रकार चन्‍दना वर्तमानके भवकी बात सुनकर राजा चेटकने फिर प्रश्‍न किया कि चन्‍दना पूर्व जन्‍ममें ऐसा कौन - सा कार्य करके यहाँ आई है । इसके उत्‍तरमें गणधर भगवान् कहने लगे । इसी मगध देशमें एक वत्‍सा नाम की विशाल नगरी है । राजा प्रसेनि‍क उसमें राज्‍य करता था । उसी नगरी में एक अग्निमित्र नाम का ब्राह्मण रहता था । उसकी दो स्त्रियाँ थीं एक ब्राह्मणी और दूसरी वैश्‍यकी पुत्री । ब्राह्मणीके शिवभूति नाम का पुत्र हुआ और वैश्‍य पुत्रीके चित्रसेना नाम की लड़की उत्‍पन्‍न हुई ॥67-72॥

शिवभूतेरभूद्भार्या सोमिला सोमशर्मण: । सुता तुग्‍देवशर्माख्‍यश्चित्रसेनास्‍य च प्रिया: ॥73॥
	शिवभूतिकी स्‍त्री का नाम सोमिला था जो कि सोमशर्मा ब्राह्मणकी पुत्री थी और उसी नगर में एक देवशर्मा नाम का ब्राह्मण - पुत्र था उसे चित्रसेना व्‍याही गई थी ॥73॥

अग्निभूतौ गतप्राणे तनूजस्‍तत्‍पदेऽभवत् । विधवा चित्रसेनापि पोप्‍यत्‍वं सह सूनुभि: ॥74॥
शिवभूते: समापन्‍ना दैवस्‍य कुटिला गति: । सोमिला चित्रसेनायास्‍तत्‍सुतानां च पोषणम् ॥75॥
पापिष्‍ठाऽसहमानाऽसौ तर्जिता शिवभूतिना । क्रुध्‍वा जीवत्‍यमा चित्रसेनयायं स चेत्‍यसत् ॥76॥
अकरोद्दूषणं घिग्‍घिड्.नाकार्य नाम योषिताम् । चित्रसेनापि मामेषा रूषैवादूषयन्‍मृपा ॥77॥
निग्रहीप्‍यामि मृत्‍वैनां निदानमकरोदिति । अन्‍यदामन्‍त्रणे पूर्व शिवगुप्‍तमुनीश्‍वरम् ॥78॥
सोमिलाभोजयत्‍तस्‍यै शिवभूति: स्‍म कुष्‍यति । तत्‍तपोधनमाहात्‍म्‍यकथनेन तया पति: ॥। 79॥
प्रसादितस्‍तत: साधु तद्दानं सोऽन्‍वमन्‍यत । स कालान्‍तरमाश्रित्‍य लोकान्‍तरगत: सुत: ॥80॥
जातोत्र विषये वंगे कान्‍ते कान्‍तपुरेशिन: । सुवर्णवर्मणो विद्युल्‍लेखायाश्‍च महाबल: ॥81॥
	कितने ही दिन बाद जब अग्निभूति ब्राह्मण मर गया तब उसके स्‍थानपर उसका पुत्र शिवभूति ब्राह्मण अधिरूढ हुआ । इधर चित्रसेना विधवा हो गई इसलिए अपने पुत्रों के साथ शिवभूतिके घर आकर रहने लगी सो ठीक ही है क्‍योंकि कर्मोंकी गति बड़ी टेढ़ी है । शिवभूति, अपनी बहिन चित्रसेना और उसके पुत्रोंका जो भरण - पोषण करता था वह पापिनी सोमिलाको सह्य नहीं हुआ इसलिए शिवभूतिने उसे ताड़ना दी तब उसने क्रोधित होकर मिथ्‍या दोष लगाया कि यह मेरा भर्ता चित्रसेना के साथ जीवित रहता है अर्था‍त् इसका उसके साथ अनुराग है । यहाँ आचार्य कहते हैं कि स्त्रियोंको कोई भी कार्य अकार्य नहीं है अर्थात् वे बुरासे बुरा कार्य कर सकती हैं इसलिए इन स्त्रियों को बार - बार धिक्‍कार हो । चित्रसेनाने भी क्रोधमें आकर निदान किया कि इसने मुझे मिथ्‍या दोष लगाया है । इसलिए मैं मरनेके बाद इसका निग्रह करूंगी - बदला लूँगी । तदनन्‍तर किसी एक दिन सोमिलाने शिवगुप्‍त नामक मुनिराज को पड़गाहकर आहार दिया जिससे शिवभूतिने सोमिलाके प्रति बहुत ही क्रोध प्रकट किया परन्‍तु उन मुनिराजका माहात्‍म्‍य कह कर सोमिलाने शिवभूतिको प्रसन्‍न कर लिया और उसनेभी उस दानकी अच्‍छी तरह अनुमोदना की । समय पाकर वह शिवभूति मरा और अत्‍यन्‍त रमणीय वंग देशके कान्‍तपुर नगर में वहाँके राजा सुवर्णवर्मा तथा रानी विद्युल्‍लेखाके महाबल नाम का पुत्र हुआ ॥74-81॥

देशेऽगेंऽत्रैव चम्‍पायां श्रीषेणाख्‍यमहीपते: । सुवर्णवर्मसोदर्या धनश्री: प्रेमदायिनी ॥82॥
सोमिलाभूत्‍तयो: पुत्री कनकादिलताभिधा । महाबलकुमाराय दातव्‍येयमिति स्‍वयम् ॥83॥
जन्‍मन्‍येवाभ्‍युपेतैषा मात्रा पित्रा च सम्‍मदात् । वर्धमान: पुरे तस्मिन्‍नेव बालिकया समम् ॥84॥
अभ्‍यर्णे यौवने यावद्विवाहसमयो भवेत् । तावत्‍पृथग्‍वसेदस्‍मादिति मातुलवाक्‍यत: ॥85॥
बहि: स्थित: कुमारोऽसौ कन्‍यायामतिसक्‍तवान् । तयोर्योगोऽभवत्‍कामावस्‍थामहसमानयो: ॥86॥
	इसी भरतक्षेत्रके अंग देश की चम्‍पा नगरी में राजा श्रीषेण राज्‍य करते थे । इनकी रानीका नाम धनश्री था, यह धनश्री कान्‍तपुर नगर के राजा सुवर्णवर्माकी बहिन थी । सोमिला उन दोनोंके कनकलता नाम की पुत्री हुई । जब यह उत्‍पन्‍न हुई थी तभी इसके माता - पिताने बड़े हर्ष से अपने आप यह निश्‍चय कर लिया था कि यह पुत्री महाबल कुमार के लिए देनी चाहिये और उसके माता - पिताने भी यह स्‍वीकृत कर लिया था । महाबलका लालन - पालन भी इसी चम्‍पा नगरी में मामाके घर बालिका कनकलताके साथ होता था । जब वह क्रम से वृद्धि को प्राप्‍त हुआ और यौवनका समय निकट आ गया तब मामाने कहा कि जबतक तुम्‍हारे विवाहका समय आता है तबतक तुम यहाँ से पृथक् रहो । मामाके यह कहनेसे महाबल यद्यपि बाहर रहने लगा तो भी वह कन्‍यामें सदा आसक्‍त रहता था । वे दोनों ही काम की अवस्‍था को सह नहीं सके इसलिए उन दोनोंका समागम हो गया ॥82-86॥

तत: कान्‍तपुरं लज्‍जाप्रेरितौ तौ गतौ तदा । दृष्‍ट्वा तत्र कुमारस्‍य मात्रा पित्रा च शोकत: ॥87॥
तयोर्विरूद्धचारित्‍वादप्रियावावयोरपि । यातं देशान्‍तरं नात्र स्‍थातव्‍यमिति जल्पितौ ॥88॥
तदैवाकुरूतां तौ च प्रत्‍यन्‍तनगरे स्थितिम् । विहरन्‍तावथान्‍येद्युरूद्याने मुनिपुंगवम् ॥89॥
मुनिगुप्‍ताभिघं वीक्ष्‍य भक्‍तया भिक्षागवेषिणम् । प्रत्‍युत्‍थाय परीत्‍याभिवन्‍द्याभ्‍यर्च्‍य यथाविधि ॥90॥
स्‍वोपयोगनिमित्‍तानि तानि खाद्यानि मोदत: । स्‍वादूनि लड्डुकादीनि दत्‍वा तस्‍मै तपोभृते ॥91॥
नवभेदं जिनोद्दिष्‍ठमदृष्‍टं स्‍वेष्‍टमापतु: । वनेऽन्‍यदा कुमारोऽसौ मधुमासे विषाहिना ॥92॥
दष्‍टो नष्‍टासुको जातो दृष्‍ट्वा तं देहमात्रकम् । तस्‍यासिधेनुना सापि विधाय स्‍वां गतासुकाम् ॥93॥
अगात्‍तदनुमार्गेण तमन्‍वेष्‍टुमिव प्रिया । परां काष्‍ठामवाप्‍तस्‍य भवेद्धि गतिरीदृशी ॥94॥
	इस कार्यसे वे दोनों स्‍वयं ही लज्जित हुए और कान्‍तपुर नगरको चले गये । उन्‍हें देख, महाबल के माता - पिताने बड़े शोक से कहा कि चूंकि तुम दोनों विरूद्ध आचरण करने वाले हो अत: हम लोगों को अच्‍छे नहीं लगते । अब तुम किसी दूसरे देशमें चले जाओ यहाँ मत रहो । माता - पिता के ऐसा कहने पर वे उसी समय वहाँ से चले गये और प्रत्‍यन्‍तनगर में जाकर रहने लगे । किसी एक दिन वे दोनों उद्यानमें विहार कर रहे थे कि उनकी दृष्टि मुनिगुप्‍त नामक मुनिराजपर पड़ी । वे मुनिराज‍ भिक्षाकी तलाशमें थे । महाबल और कनकलताने भक्तिपूर्वक उनके दर्शन किये, उठकर प्रदक्षिणा दी, नमस्‍कार किया और विधिपूर्वक पूजा की । तदनन्‍तर उन दोनोंने अपने उपयोगके लिए तैयार किये हुए लड्डू आदि मिष्‍ट खाद्य पदार्थ, हर्ष पूर्वक उन मुनिराज के लिए दिये जिससे उन्‍होंने जिनेन्‍द्र भगवान् के द्वारा कहा हुआ इच्छित नव प्रकार का पुण्‍य संचित किया । किसी एक दिन महाबल कुमार मधुमास चैत्रमासमें वन में घूम रहा था वहाँ एक विषैले साँपने उसे काट खाया जिससे वह शीघ्र ही मर गया । पतिको शरीर मात्र (मृत) देखकर उसकी स्‍त्री कनकलताने उसीकी तलवारसे आत्‍मघात कर लिया मानो उसे खोजने के लिए उसीकी पीछे ही चल पड़ी हो । आचार्य कहते हैं कि जो स्‍नेह अन्तिम सीमाको प्राप्‍त हो जाता है उसकी ऐसी ही दशा होती है ॥87-94॥

अस्मिन्‍नेवोज्‍जयिन्‍याख्‍यमवन्तिविषये पुरम् । प्रजापतिमहाराज: पालकस्‍तस्‍य हेलया ॥95॥
	इसी भरत क्षेत्रके अवन्ति देशमें एक उज्‍जयिनी नाम का नगर है । प्रजापति महाराज उसका अनायास ही पालन करते थे ॥95॥

तत्रैव धनदेवाख्‍यश्रेष्‍ठी तद्रेहिनी सती । धनमित्रा तयो: सूनुर्नागदत्‍तो महाबल: ॥96॥
	उसी नगर में धनदेव नाम का एक सेठ रहता था । उसकी धनमित्रा नाम की पतिव्रता सेठानी थी । महाबलका जीव उन दोनोंके नागदत्‍त नाम का पुत्र हुआ ॥96॥

तनूजा चानुजास्‍यासीदर्थस्‍वामिन्‍यभिख्‍यया । पलाशद्वीपमध्‍यस्‍थपलाशनगरेशिन: ॥97॥
महाबलमहीशस्‍य कनकादिलताऽभवत् । कांचनादिलतायाश्‍च ख्‍याता पद्मलता सुता ॥98॥
	इन्‍हीं दोनोंके अर्थस्‍वामिनी नाम की एक पुत्री थी जो कि नागदत्‍तकी छोटी बहिन थी । पलाश द्वीप के मध्‍य में स्थित पलाश नगर में राजा महाबल राज्‍य करता था । कनकलता, इसी महाबल राजाकी कान्‍चनलता नाम की रानीसे पद्मलता नाम की प्रसिद्ध पुत्री हुई ॥97-98॥

उपयम्‍यापरां श्रेष्‍ठी श्रेष्ठिनीं विससर्ज ताम् । सापि देशान्‍तरं गत्‍वा ससुता जातसंविदा ॥99॥
शीलदत्‍तगुरो: पार्श्‍वे गृहीतश्रावकव्रता । सूनुमप्‍यर्पयामास शास्‍त्राभ्‍यासनिमित्‍तत: ॥100॥
	किसी एक समय उज्‍जयिनी नगरी के सेठ धनदेवने दूसरी स्‍त्रीके साथ विवाहकर पहिली स्‍त्री धनमित्राको छोड़ दिया इसलिए वह अपने पुत्रसहित देशान्‍तर चली गई । एक समय ज्ञान उत्‍पन्‍न होने पर उसने शीलदत्‍त गुरूके पास श्रावक के व्रत ग्रहण किये और शास्‍त्रोंका अभ्‍यास करने के लिए अपना पुत्र उन्‍हीं मुनिराजको सौंप दिया ॥99-100॥

सोऽपि कालान्‍तरे बुद्धिनौनिस्‍तीर्णश्रुताम्‍बुधि: । सत्‍कविश्‍च स्‍वयम्‍भूत्‍वा शास्‍त्रव्‍याख्‍याप्‍तसद्यशा: ॥101॥
	समय पाकर वह पुत्र भी अपनी बुद्धिरूपी नौकाके द्वारा शास्‍त्र रूपी समुद्रको पार कर गया । वह उत्‍तम कवि हुआ और शास्‍त्रोंकी व्‍याख्‍यासे सुयश प्राप्‍त करने लगा ॥101॥

नानालंकाररम्‍योक्तिसुप्रसन्‍नसुभाषितै: । विशिष्‍टजनचेतस्‍सु प्रह्लादमुदपादयत् ॥102॥
	वह नाना अलंकारोंसे मनोहर वचनों तथा प्रसादगुण पूर्ण सुभाषितोंसे विशिष्‍ट मनुष्‍यों के ह्णदयोंमें आह्लाद उत्‍पन्‍न कर देता था ॥102॥

तत्रैवारक्षिपुत्रेण दृढरक्षेण संगतिम् । कृत्‍वा तत्‍पुरशिष्‍टानां शास्‍त्रव्‍याख्‍यानकर्मणा ॥103॥
उपाध्‍यायत्‍वमध्‍यास्‍य तत्राप्‍तवसुना निजाम् । जननीं स्‍वस्‍वसारंच स्‍वयंच परिपोषयन् ॥104॥
	वहाँ के कोटपालके पुत्र दृढरक्षके साथ मित्रताकर उसने उस नगर के शिष्‍ट मनुष्‍यों को शास्‍त्रोंकी व्‍याख्‍या सुनाई जिससे उपाध्‍याय पद प्राप्‍तकर बहुत - सा धन कमाया तथा अपनी माता, बहिन और अपने आपको पोषण किया ॥103-104॥

स्‍वमातुलानीपुत्राय नन्दिग्रामनिवासिने । कुलवाणिजनान्‍ने स्‍वामनुजामदितादरात् ॥105॥
	नन्‍दी नामक गाँवमें रहने वाले कुलवाणिज नाम के अपनी मामीके पुत्र के साथ उसने बड़े आदरसे अपनी छोटी बहिनका विवाह कर दिया ॥105॥

स कदाचिदुपश्‍लोकपूर्वकं क्षितिनायकम् । विलोक्‍य तत्‍प्रसादाप्‍तसम्‍मानधनसम्‍मद: ॥106॥
	किसी एक दिन उसने बहुतसे श्‍लोक सुनाकर राजा के दर्शन किये और राजाकी प्रसन्‍नतासे बहुत भारी सम्‍मान, धन तथा हर्ष प्राप्‍त किया ॥106॥

कृतमातृपरिप्रश्‍न: पितुरागत्‍य सन्निधिम् । प्रणमत्‍तत्‍पदाम्‍भोजं धनदेव: समीक्ष्‍य तम् ॥107॥
जीव पुत्रात्र तिष्‍ठेति प्रियै: प्रीणयति स्‍म स: । सोऽपि रत्‍नादितद्वस्‍तुभागं देहीत्‍ययाचत ॥108॥
	किसी एक दिन मातासे पूछकर वह अपने पिता के पास आया और उनके चरण - कमलों को प्रणामकर खड़ा हो गया । सेठ धनदेवने उसे देखकर ‘हे पुत्र चिरंजीव रहो, यहाँ बैठो’ इत्‍यादि प्रिय वचन कहकर उसे सन्‍तुष्‍ट किया । तदनन्‍तर नागदत्‍तने अपने भागकी रत्‍नादि वस्‍तुएं माँगी ॥107-108॥

पिता तु पुत्र मद्वस्‍तु पलाशद्वीपमध्‍यगे । स्थितं पुरे पलाशाख्‍ये तत्‍वयानीय गृह्यताम् ॥109॥
इत्‍याख्‍यन्‍नकुलेनामा भ्रात्रा दायादकेन स: । सहदेवेन चाप्‍तेष्‍टसिद्धिर्यदि भवेदहम् ॥110॥
प्रत्‍यागत्‍य करिष्‍यामि पूजां जैनेश्‍वरीमिति । आशास्‍यानु जिनान्‍नुत्‍वा कृतात्‍मगुरूवन्‍दन: ॥111॥
आरूह्य नावमम्‍भोधिमवगाह्य व्रजन् द्रुतम् । पलाशपुरमासाद्य तत्र स्‍थापितपोतक: ॥112॥
पुरं विनरसंचारं किमेतदिति विस्‍मयात् । तत: प्रसारितायामिरज्‍जुभिस्‍तदवाप्‍तवान् ॥113॥
	इसके उत्‍तरमें पिताने कहा कि ‘हे पुत्र मेरी सब वस्‍तुएं पलाशद्वीप के मध्‍य में स्थित पलाश नामक नगर में रखी हैं सो तू लाकर ले ले’ । पिता के ऐसा कहनेपर वह अपने हिस्‍सेदार नकुल और सहदेव नामक भाइयोंके साथ नावपर बैठकर समुद्र के भीतर चला । चलते समय उसने यह आकांक्षा प्रकट की कि यदि मेरी इष्‍टसिद्धि हो गई तो मैं लौटकर जिनेन्‍द्रदेवकी पूजा करूँगा । ऐसी इच्‍छाकर उसने बार - बार जिनेन्‍द्र भगवान् की स्‍तुति की और पिताको नमस्‍कारकर चला । वह चलकर शीघ्र ही पलाशपुर नगर में जा पहुँचा । वहाँ उसने अपना जहाज खड़ाकर देखा कि यह नगर मनुष्‍यों के संचारसे रहित है । यह देख वह आश्‍चर्य करने लगा कि यह नगर ऐसा क्‍यों है ? तदनन्‍तर लम्‍बी रस्‍सी 	फेंककर उनके आशयसे वह उस नगर के भीतर पहुँचा ॥109-113॥

प्रविश्‍य तत्‍पुरं तत्र कन्‍यामेकाकिनीं स्थिताम् । एकत्रालोक्‍य तामाह वदैतन्‍नगरं कुत: ॥114॥
जातमीदृक्‍स्‍वयं का वेत्‍यादरात्‍साब्रवीदलम् । प्रागेतन्‍न्‍गरेशस्‍य दायाद: कोऽपि कोपत: ॥115॥
सिद्धराक्षसविद्यत्‍वात्‍सम्‍प्राप्‍तो राक्षसाभिधाम् । पुरं पुराधिनाथंच स निर्मलं व्‍यनीनशत् ॥116॥
तद्वंशजेन केनापि समन्‍त्रं साधितासिना । कृतरक्षं तदैवैतत्‍स्‍थापितं नगरं पुन: ॥117॥
	नगर के भीतर प्रवेशकर उसने एक जगह अकेली बैठी हुई एक कन्‍याको देखा और उससे पूछा कि यह नगर ऐसा क्‍यों हो गया है ? तथा तू स्‍वयं कौन है ? सो कह । इसके उत्‍तरमें वह कन्‍या आदरके साथ कहने लगी कि ‘पहले इस नगर के स्‍वामी का कोई भागीदार था जो अत्‍यन्‍त क्रोधी था और राक्षस विद्या सिद्ध होने के कारण ‘राक्षस’ इस नाम को ही प्राप्‍त हो गया था । उसीने क्रोधवश नगरको और नगर के राजा को समूल नष्‍ट कर दिया था । तदनन्‍तर उसके वंश में होने वाले किसी पुरूषने मन्‍त्रपूर्वक तल‍वार सिद्ध की थी और उसी तलवारके प्रभाव से उसने इस नगरको सुरक्षित कर फिरसे बसाया है ॥114-117॥ 

पतिर्महाबलोऽद्यास्‍य कांचनादिलता प्रिया । तस्‍यै तयोरहं पद्मलताऽभूवं सुताख्‍यया ॥118॥
	इस समय इस नगरका राजा महाबल है और उसकी रानीका नाम कान्‍चनलता है । मैं इन्‍हीं दोनों की पद्मलता नाम की पुत्री हुई थी ॥118॥

कदाचिन्‍मत्पिता मन्‍त्रसाधितं खड्गमात्‍मन: । प्रमादान्‍न करोति स्‍म करे तद्रन्‍ध्रवीक्षणात् ॥119॥
राक्षसेन हतस्‍तस्‍मात्‍पुरं शून्‍यमभूदिदम् । मत्‍सुता निर्विशेषेति मां मत्‍वामारयन् गत: ॥120॥
आगन्‍तासौ पुनर्नेतुमिति तद्चनश्रुते: । वैश्‍य: खड्गं तमादाय गोपुरान्‍तर्हित: खगम् ॥121॥
आयान्‍तमवधीत्‍सोपि पठन् पंचनमस्‍कृतिम् । न्‍यपतन्‍मेदिनीभागे समाहितमतिस्‍तदा ॥122॥
	मेरा पिता उस मंत्रसाधित तलवारको कभी भी अपने हाथसे अलग नहीं करता था परन्‍तु प्रमादसे एक बार उसे अलग रख दिया और छिद्र देखकर राक्षसने उसे मार डाला जिससे यह नगर फिरसे सूना हो गया है । उसने मुझे अपनी पुत्रीके समान माना अत: वह मुझे बिना मारे ही चला गया । अब वह मुझे लेने के लिए फिर आवेगा’ । कन्‍याकी बात सुनकर वह वैश्‍य उस तलवारको लेकर नगर के गोपुर (मुख्‍य द्वार) में जा छिपा और जब वह विद्याधर आया तब उसे मार दिया । वह विद्याधर भी उसी समय पन्‍चनमस्‍कार मन्‍त्रका पाठ करता हुआ चित्‍त स्थिरकर पृथिवीपर गिर पड़ा ॥119-122॥

श्रुत्‍वा श्रीनागदत्‍तोऽपि नमस्‍कारपदावलीम् । मिथ्‍या मे दुष्‍कृतं सर्वमित्‍यपास्‍यायुधं निजम् ॥123॥
कुतो धर्मस्‍तवेत्‍येतमब्रवीत्‍संव्रणं खगम् । सोऽपि श्रावकपुत्रोऽहं क्रोधादेतत्‍कृतं मया ॥124॥
	पंचनमस्‍कार पदको सुनकर नागदत्‍त विचार करने लगा कि हाय, मैंने यह सब पाप व्‍यर्थ ही किया है । उसने झट अपनी तलवार फेंक दी और उस घाव लगे विद्याधरसे पूछा कि तेरा धर्म क्‍या है ? इसके उत्‍तरमें विद्याधरने कहा कि, मैं भी श्रावकका पुत्र हूँ, मैंने यह कार्य क्रोधसे ही किया है ॥123-124॥

क्रोधान्मित्रं भवेच्‍छत्रु: क्रोधाद्धर्मो विनश्‍यति । क्रोधाद्राज्‍यपिभ्रंश: क्रोधान्‍मोमुच्‍यतेऽमुभि: ॥125॥
क्रोधान्‍मातापि‍ सक्रोधा भवेत्‍क्रोधादधोगति: । तत: श्रेयोर्थिनां त्‍याज्‍य: स सदेति जिनोदितम् ॥126॥
तजानन्‍नपि पापेन कोपेनाहं वशीकृत: । प्राप्‍तं तत्‍फलमद्यैव परलोके किमुच्‍यते ॥127॥
इत्‍यात्‍मानं विनिन्‍द्यैनं कुतस्‍तत्‍वं व्रजे: क वा । इत्‍यवोचन्‍नभोगस्‍तं वैश्‍योऽप्‍येवमुदाहरत् ॥128॥
प्राघूर्णिकोऽहं दृष्‍ट्वेमां कन्‍यकां शोकविह्वलाम् । त्‍वद्भयाद्भव्‍य पास्‍यामीत्‍याविष्‍कृतपराक्रम: ॥129॥
	देखो क्रोधसे मित्र शत्रु हो जाता है, क्रोधसे धर्म नष्‍ट हो जाता है, क्रोधसे राज्‍य भ्रष्‍ट हो जाता है और क्रोधसे प्राण तक छूट जाते हैं । क्रोधसे माता भी क्रोध करने लगती है और क्रोधसे अधोगति होती है इसलिए कल्‍याणकी इच्‍छा करनेवाले पुरूषोंको सदाके लिए क्रोध करना छोड़ देना चाहिये ऐसा जिनेन्‍द्र भगवान् ने कहा है । मैं जानता हुआ भी क्रोधके वशीभूत हो गया था सो उसका फल मैंने अभी प्राप्‍त कर लिया अब परलोक की बात क्‍या कहना है ? इस प्रकार अपनी निन्‍दा करता हुआ वह विद्याधर नागदत्‍तसे बोला कि आप यहाँ कहाँसे आये हैं ? इसके उत्‍तरमें वैश्‍यने कहा कि मैं एक पाहुना हूँ और इस कन्‍याको शोक से विह्णल देखकर तेरे भय से इसकी रक्षा करने के लिए यह पराक्रम कर बैठा हूँ ॥125-129॥

अबुध्‍वा धर्मभक्‍तं तत् कृतवान्‍कार्यमीदृशम् । त्‍यक्‍तं सद्धर्मवात्‍सल्‍यं सारं जैनेन्‍द्रशासने ॥130॥
	तू ‘धर्म भक्‍त है’ यह जाने बिना ही मैं यह ऐसा कार्य कर बैठा हूँ और मैंने जिनेन्‍द्रदेव के शासन में कहे हुए सारभूत धर्म - वात्‍सल्‍यको छोड़ दिया है ॥130॥

जैनशासनमर्यादामतिलंघयतो मम । अपराधं क्षमस्‍वेति तदुक्‍तमवगम्‍य स: ॥131॥
किं कृतं भवता पूर्व मदुपार्जितकर्मण: । परिपाकविशेषोऽयमिति पंचनमस्क्रियाम् ॥132॥
श्रीनागदत्‍तसम्‍प्रोक्‍तां भावयन्‍नाकमापिवान् । तत: पद्मलतां कन्‍यां धनंच पितृस‍ंचितम् ॥133॥
समाकर्षणरज्‍वावतार्य भ्रातुर्निजस्‍य तौ । नकुल: सहदेवश्‍च रज्‍जुमाकर्षणोचिताम् ॥134॥
अदत्‍वा पापबुद्धयास्‍मान्‍मड्.क्षु स्‍वपुरमीयतु: । छिद्रमासाद्य तन्‍नास्ति दायादा यत्र कुर्वते ॥135॥
	हे भव्‍य ! जैन शासनकी मर्यादाका उल्‍लंघन करने वाले मेरे इस अपराधको तू क्षमा कर । नागदत्‍तकी कही हुई यह सब समझकर वह विद्याधर कह‍ने लगा कि इसमें आपने क्‍या किया है यह मेरे ही पूर्वोपाजित कर्म का विशिष्‍ट उदय है । इस प्रकार नागदत्‍तके द्वारा कहे हुए पन्‍चनमस्‍कार मन्‍त्र की भावना करता हुआ विद्याधर स्‍वर्गको प्राप्‍त हुआ । तदनन्‍तर पद्मलता कन्‍या और पिता के कमाये हुए धनको खींचनेकी रस्‍सीसे उतारकर जहाजपर पहुँचाया तथा सहदेव और नकुल भाईको भी जहाजपर पहुँचाया । नकुल और सहदेवने जहाज पर पहुँचकर पाप बुद्धिसे खींचनेकी वह रस्‍सी नागदत्‍तको नहीं दी और दोनों भाई अकेले ही उस नगरसे चलकर शीघ्र ही अपने नगर जा पहुँचे सो ठीक ही है क्‍योंकि छिद्र पाकर ऐसा कौन - सा कार्य है जिसे दायाद - भागीदार न कर सकें ॥131–135॥

तौ दृष्‍ट्वा नागदत्‍तोऽपि युवाभ्‍यां सह यातवान् । किन्‍नायादिति भूपेन साशंकेन् जनेन च ॥136॥
पृष्‍टौ सहैव गत्‍वासौ पृथक्‍क्‍वापि गतस्‍तत: । नाविद्वेति व्‍यधत्‍तां तावनुजावप्‍यपह्नवम् ॥137॥
	उन दोनों भाइयोंको देखकर वहाँके राजा तथा अन्‍य लोगों को कुछ शंका हुई और इसीलिए उन सबने पूछा कि तुम दोनोंके साथ नागदत्‍त भी तो गया था वह क्‍यों नहीं आया ? इसके उत्‍तरमें उन्‍होंने कहा कि यद्यपि नागदत्‍त हम लोगों के साथ ही गया था परन्‍तु वह वहाँ जाकर कहीं अन्‍यत्र चला गया इसलिए हम उसका हाल नहीं जानते हैं । इस प्रकार उन दोनोंने भाई होकर भी नागदत्‍तके छोड़नेकी बात छिपा ली ॥136-137॥

श्रीनागदत्‍तमातापि व्‍याकुलीकृतचेतसा । शीलदत्‍तं गुरूं प्राप्‍य समपृच्‍छत्‍तुज: कथाम् ॥138॥
	पुत्र के न आनेकी बात सुनकर नागदत्‍तकी माता बहुत व्‍याकुल हुई और उसने श्री शीलदत्‍त गुरू के पास जाकर अपने पुत्रकी कथा पूछी ॥138॥

सोऽपि तत्‍सम्‍भ्रतं दृष्‍ट्वा कारूण्‍याहितमानस: । निर्विघ्‍नं ते तनूजो द्राड्. मा भैषीरागमिष्‍यति ॥139॥
इत्‍याश्‍वासं मुनिस्‍तस्‍या व्‍यधात्‍संज्ञानलोचन: । इत: श्रीनागदत्‍तोऽपि विलोक्‍य जिनमन्दिरम् ॥140॥
कि‍न्चित्‍प्रदक्षिणीकृत्‍य निषीदाम्‍यहमित्‍यद: । प्रविश्‍य विहितस्‍तोत्र: सचिन्‍तस्‍तत्र संस्थित: ॥141॥
	उसकी व्‍याकुलता देख मुनिराजका ह्णदय दया से भर आया अत: उन्‍होंने सम्‍यग्‍ज्ञान रूपी नेत्रसे देखकर उसे आश्‍वासन दिया कि तू डर मत, तेरा पुत्र किसी विघ्‍नके विना शीघ्र ही आवेगा । इधर नागदत्‍तने एक जिन - मन्दिर देखकर उसकी कुछ प्रदक्षिणा दी और मैं यहाँ बैठूँगा इस विचारसे उसके भीतर प्रवेश किया । भीतर जाकर उसने भगवान् की स्‍तुति पढ़ी और फिर चिन्‍तातुर हो कर वह वहीं बैठ गया ॥139-141॥

तदा विद्याधर: क‍श्चित्‍तं दृष्‍ट्वा ज्ञातवृत्‍तक: । जैन: सवित्‍तं नीत्‍वास्‍माद् द्वीपमध्‍यान्‍मनोहरे ॥142॥
वनेऽवतार्य सुस्‍थाप्‍य समापृच्‍छयादरान्वित: । यथेष्‍टमगमत्‍सा हि धर्मवत्‍सलता सताम् ॥143॥
	दैवयोगसे वहीं पर एक जैनी विद्याधर आ निकला । नागदत्‍तको देखकर उसने सब समाचार मालूम किये और फिर उसे धन सहित इस द्वीप के मध्‍यसे निकालकर मनोहर नाम के वन में जा उतारा । तदनन्‍तर उसे वहाँ अच्‍छी तरह ठहराकर और बड़े आदरसे पूछकर वह विद्याधर अपने इच्छित स्‍थान पर चला गया सो ठीक ही है क्‍योंकि सत्‍पुरूषोंकी धर्म - वत्‍सलता यही कहलाती है ॥142-143॥

तत्समीपेऽनुजा ग्रामे वसन्‍त्‍यस्‍यैत्‍य सादरम् । प्रत्‍यग्रहीद्धनं तत्र सोऽपि निक्षिप्‍य सुस्थित: ॥144॥
	उस मनोहर वनके समीप ही नन्‍दीग्राममें नागदत्‍तकी छोटी बहिन रहती थी इसलिए वह वहाँ पहुँचा और अपना सब धन उसके पास रखकर अच्‍छी तरह रहने लगा ॥144॥

अथोपगम्‍य तं स्‍नेहात् स्‍वानुजादिसनाभय: । कुमाराभिनवां कन्‍यां नकुलस्‍याजिघृक्षुणा ॥145॥
श्रेष्ठिना वयमाहूता निस्‍सत्‍वाद्रिक्‍तपाणय: । कथं तत्र व्रजिष्‍याम इत्‍यत्‍याकुलचेतस: ॥146॥
अद्य सर्वेऽपि जाता: स्‍म इति ते न्‍यगदन्‍नसौ । तच्‍छूत्‍वा साररत्‍नानि निजरत्‍नकदम्‍बकात् ॥147॥
तेभ्‍यो नाना मुदा दत्‍वा यूयमागमनं मम । ददध्‍वं सन्निवेद्यैतां कन्‍यायै रत्‍नमुद्रिकाम् ॥148॥
इत्‍युक्‍त्‍वा स्‍वयमित्‍वानु शीलदत्‍तगुरूं मिथ: । वन्दित्‍वा रक्षिसूनुंच दृष्‍ट्वा सन्मित्रमात्‍मन: ॥149॥
आमूलात्‍कार्यमाख्‍याय सह तेन ततो गत: । साररत्‍नैर्महीपालं सानुरागं व्‍यलोकत ॥150॥
	कुछ समय वाद उसकी बहिनके ससुर आदि बड़े स्‍नेहसे नागदत्‍तके पास आकर कहने लगे कि हे कुमार ! नई आई हुई कन्‍याको सेठ अपने नकुल पुत्र के लिए ग्रहण करना चाहता है इसलिए उसके हम सबको बुलाया है परन्‍तु निर्धन होनेसे हम सब खाली हाथ वहाँ कैसे जावेंगे ? यह विचारकर हम सभी लोग आज अत्‍यन्‍त व्‍याकुलचित्‍त हो रहे हैं । उनकी बात सुनकर नागदत्‍तने अपने रत्‍नोंके समूहमें से निकालकर अच्‍छे - अच्‍छे अनेक रत्‍न प्रसन्‍नतासे उन्‍हें दिये और साथ ही यह कहकर एक रत्‍नमयी अंगूठी भी दी कि तुम मेरे आनेकी खबर देकर उस कन्‍याके लिए यह अंगूठी दे देना ! यही नहीं, नागदत्‍त, स्‍वयं भी उनके साथ गया । वहाँ जाकर उसने पहले शीलदत्‍त मुनिराजकी वन्‍दना की । तदनन्‍तर अपने मित्र कोतवालके पुत्र दृढरक्षके पास पहुँचा । वहाँ उसने प्रारम्‍भसे लेकर सब कथा दृढरक्ष को कह सुनाई । फिर उसीके साथ जाकर अच्‍छे - अच्‍छे रत्‍नों की भेंट देकर बड़ी प्रसन्‍नतासे राजा के दर्शन किये ॥145-150॥

दृष्‍ट्वा भवानहो नागदत्‍त कस्‍मात्‍समागत: । क्‍वा वा गतं त्‍वयेत्‍येष तुष्‍ट: पृष्‍टो महीभुजा ॥151॥
भागयाचनयात्रादि सर्वमामूलतोऽब्रवीत् । तदाकर्ण्‍य नृप: क्रुध्‍वा प्रवृत्‍त: श्रेष्ठिनि‍ग्रहे ॥152॥
न युक्‍तमिति निर्बन्‍धान्‍नागदत्‍तेन वारित: । दत्‍वा श्रेष्ठिपदं तस्‍मै सारवित्‍तसमन्वितम् ॥153॥
विवाहविधिना पद्मलतामपि समर्पयत् । अथात्‍मसंसदि व्‍यक्‍तमवनीन्‍द्रोऽभ्‍यधादिदम् ॥154॥
पश्‍य पुण्‍यस्‍य माहात्‍म्‍यं राक्षसाद्यन्‍तरायत: । व्‍यपेत्‍यायं महारत्‍नान्‍यात्‍मीकृत्‍यागत: सुखम् ॥155॥
	उसे देखकर महाराजने पूछा कि अहो नागदत्‍त ! तुम कहाँसे आ रहे हो और कहाँ चले गये थे ? राजाकी बात सुनकर नागदत्‍त बड़ा संतुष्‍ट हुआ । उसने अपना हिस्‍सा मांगने और उसके लिए यात्रा करने आदिके सब समाचार आदिसे लेकर अन्‍ततक कह सुनाये । उन्‍हें सुनकर राजा बहुत ही कुपित हुआ और सेठका निग्रह करने के लिए तैयार हो गया परन्‍तु ऐसा करना उचित नहीं है यह कह कर आग्रहपूर्वक नागदत्‍तने राजा को मना कर दिया । राजा ने  बहुत - सा अच्‍छा धन देकर नागदत्‍तको सेठका पद दिया और विधिपूर्वक विवाहकर वह पद्मलता कन्‍या भी उसे सौंप दी । तदनन्‍तर राजा ने  अपनी सभा में स्‍पष्‍ट रूप से कहा कि देखो, पुण्‍यका कैसा माहात्‍म्‍य है ? यह नागदत्‍त राक्षस आदि अनेक विघ्‍नोंसे बचकर और श्रेष्‍ठ रत्‍नोंको अपने आधीन कर सुखपूर्वक यहाँ आ गया है ॥151-155॥

पुण्‍याज्‍जलायते वह्निर्विषमप्‍यमृतायते । मित्रायन्‍ते द्विष: पुण्‍यात्‍पुण्‍याच्‍छाम्‍यन्ति भीतय: ॥156॥
दुर्विधा: सधना: पुण्‍यात् पुण्‍यात्‍स्‍वर्गश्‍च लभ्‍यते । तस्‍मात्‍पुण्‍यं विचिन्‍वन्‍तु हतापत्‍सम्‍पदेषिण: ॥157॥
जिनोक्‍तधर्मशास्‍त्रानुयानेन विहितक्रिया: । इति सभ्‍याश्‍च तद्वाक्‍यं बहवश्‍चेतसि व्‍यधु: ॥158॥
	इसलिए कहना पड़ता है कि पुण्‍य से अग्नि जल हो जाती है, पुण्‍य से विष भी अमृत हो जाता है, पुण्‍य से शत्रु भी मित्र हो जाते हैं, पुण्‍य से सब प्रकार के भय शान्‍त हो जाते हैं, पुण्‍य से निर्धन मनुष्‍य भी धनवान् हो जाते हैं और पुण्‍य से स्‍वर्ग भी प्राप्‍त होता है इसलिए आपत्तिरहित सम्‍पदाकी इच्‍छा करने वाले पुरूषोंको श्रीजिनेन्‍द्रदेव के क‍हे हुए धर्मशास्‍त्रके अनुसार सब क्रियाएं कर पुण्‍यका बंध करना चाहिये ! राजाका यह उपदेश सभाके सब लोगोंने अपने ह्णदय में धारण किया ॥156-158॥

अथ श्रीनागदत्‍तोऽपि संजातानुशयं तदा । क्षमस्‍व मे कुमारेति प्रणमन्‍तं सपुत्रकम् ॥159॥
सभार्यं श्रेष्ठिनं मैवमित्‍युत्‍थाप्‍य प्रियोक्तिभि: । सन्‍तोष्‍य जिनपूजांच प्राक्‍प्रोक्‍तामकरोत्‍कृती ॥160॥
	तदनन्‍तर सेठको भी बहुत पश्‍चात्‍ताप हुआ वह उसी समय ‘हे कुमार ! क्षमा करो’ यह कहकर अपने अन्‍य पुत्रों तथा स्‍त्री सहित प्रणाम करने लगा परन्‍तु नागदत्‍तने उसे ऐसा नहीं करने दिया और उठाकर प्रिय वचनों से उसे सन्‍तुष्‍ट कर दिया । तदनन्‍तर उस बुद्धिमान् ने यात्राके पहले कही हुई जिनेन्‍द्र भगवान् की पूजा की ॥159-160॥

एवं श्रावकसद्धर्ममधिगम्‍य परस्‍परम् । जातसौहार्दचित्‍तानां दानपूजादिकर्मभि: ॥161॥ 
काले गच्‍छति जीवान्‍ते सन्‍न्यासविधिमाश्रित: । श्रीनागदत्‍त: सौधर्मकल्‍पेऽनल्‍पामरोऽभवत् ॥162॥
	इस प्रकार सबने श्रावकका उत्‍तम धर्म स्‍वीकृत किया, सबके ह्णदयोंमें परस्‍पर मित्रता हो गई और दान पूजा आदि उत्‍तम कार्योंसे सबका समय व्‍यतीत होने लगा । आयु के अन्‍त में नागदत्‍तने संन्यास पूर्वक प्राण छोड़े जिससे वह सौधर्म स्‍वर्ग में बड़ा देव हुआ ॥161-162॥

तत्र निर्विष्‍टदिव्‍योरूभोगश्‍च्‍युत्‍वा ततोऽजनि । द्वीपेऽस्मिन् भारते खेचराचले नगरे वरे ॥163॥
शिवंकरे तदीशस्‍य विद्याधरधरेशिन: । सुत: पवनवेगस्‍य सुवेगायां सुखावह: ॥164॥
मनोवेगोऽन्‍यजन्‍मोद्यत्‍स्‍नेहेन विवशीकृत: । अनैषीच्‍चन्‍दनामेनामतिस्‍नेहोऽपथं नयेत् ॥165॥
	स्‍वर्गके श्रेष्‍ठ भोगों का उपभोगकर वह वहाँसे च्‍युत हुआ और इसी भरतक्षेत्रके विजयार्ध पर्वत पर शिवंकर नगर में विद्याधरोंके स्‍वामी राजा पवनवेगकी रानी सुवेगासे यह अत्‍यन्‍त सुखी मनोवेग नाम का पुत्र हुआ है । दूसरे जन्‍म के बढ़ते हुए स्‍नेहसे विवश होकर ही इसने चन्‍दनाका हरण किया था सो ठीक ही है क्‍योंकि भारी स्‍नेह कुमार्ग में ले ही जाता है ॥163-165॥

स एषोऽभ्‍यर्णभव्‍यत्‍वादमुष्मिन्‍नेव जन्‍मनि । जिनाकृतिं समादाय सम्‍प्राप्‍स्‍यत्‍यग्निमं पदम् ॥166॥
	यह निकटभव्‍य है और इसी जन्‍ममें दिगम्‍बर मुद्रा धारणकर मोक्ष पद प्राप्‍त करेगा ॥166॥
तत: श्रीनागदत्‍तस्‍य नाकलोकात्‍कनीयसी । इहागत्‍याभवन्‍नाम्‍ना मनोवेगा महाद्युति: ॥167॥
	नागदत्‍तकी छोटी बहिन अर्थस्‍वामिनी स्‍वर्गलोकसे आकर यहाँ महाकान्ति को धारण करने वाली मनोवेगा हुई है ॥167॥

पलाशनगरे नागदत्‍तहस्‍तमृत: खग: । सुरलोकादभू: सोमवंशे त्‍वं चेटको नृप: ॥168॥
	जो विद्याधर पलाशनगर में नागदत्‍तके हाथसे मारा गया था वह स्‍वर्गसे आकर तू सोमवंश में राजा चेटक हुआ है ॥168॥

माता श्रीनागदत्‍तस्‍य धनमित्रा दिवंगता । ततश्‍च्‍युत्‍वा तवैवासीत्‍सुभद्रेयं मन:प्रिया ॥169॥
	धनमित्रा नाम की जो नागदत्‍तकी माता थी वह स्‍वर्ग गई थी और वहाँ से च्‍युत होकर मनको प्रिय लगनेवाली वह तेरी सुभद्रा रानी हुई है ॥169॥

यासौ पद्मलता सापि कृतोपवसना दिवम् । गत्‍वागत्‍य जनिष्‍टेयं चन्‍दना नन्‍दना तव ॥170॥ 
	जो नागदत्‍तकी स्‍त्री पद्मलता थी वह अनेक उपवासकर स्‍वर्ग गई थी और वहाँ से आकर यह चन्‍दना नाम की तेरी पुत्री हुई है ॥170॥

नकुल: संसृतौ भ्रान्‍त्‍वा सिंहाख्‍योऽभूद्वनेचर: । प्राग्‍जन्‍मस्‍नेहवैराभ्‍यामबाधिष्‍ट स चन्‍दनाम् ॥171॥
	नकुल संसार में भ्रमणकर सिंह नाम का भील हुआ है उसने पूर्व जन्‍म के स्‍नेह और वैरके कारण ही चन्‍दनाको तंग किया था ॥171॥

सहदेवोऽपि सम्‍भ्रम्‍य संसारे सुचिरं पुन: । कौशाम्‍ब्‍यां वैश्‍यतुग्‍भूत्‍वा मित्रवीराह्णय: सुधी: ॥172॥
भृत्‍यो वृषभसेनस्‍य चन्‍दनां स समर्पयत् । पिता श्रीनागदत्‍तस्‍य धनदेवो वणिग्‍वर: ॥173॥
स्‍वर्लोकं शान्‍तचित्‍तेन गत्‍वैत्‍य श्रेष्ठितांगत: । श्रीमान्‍वृषभसेनाख्‍य: कौशाम्‍ब्‍यां कलितो गुणै: ॥174॥
	सहदेव भी संसार में चिरकाल तक भ्रमणकर कौशाम्‍बी नगरी में मित्रवीर नाम का बुद्धिमान् वैश्‍यपुत्र हुआ है जो कि वृषभसेनका सेवक है और उसीने यह चन्‍दना वृषभसेन सेठके लिए समर्पित की थी । नागदत्‍तका पिता सेठ धनदेव शान्‍तचित्‍तसे मरकर स्‍वर्ग गया था और वहाँ से आकर कौशाम्‍बी नगरी में अनेक गुणों से युक्‍त श्रीमान् वृषभसेन नाम का सेठ हुआ है ॥172-174॥

सोमिलायां कृतद्वेषा चित्रसेना चतुर्गतिम् । परिभ्रम्‍य चिरं शान्‍त्‍वा मनाक् तत्रैव विट्सुता ॥175॥
भूत्‍वा वृषभसेनस्‍य पत्‍नी भद्राभिधाऽभवत् । निदानकृतवैरेण न्‍यगृह्णांचन्‍दनामसौ ॥176॥
	चित्रसेनाने सोमिलासे द्वेष किया था इसलिए वह चिरकालतक संसार में भ्रमण करती रही । तदनन्‍तर कुछ शान्‍त हुई तो कौशाम्‍बी नगरी में वैश्‍यपुत्री हुई और भद्रा नाम से प्रसिद्ध होकर वृषभसेनकी पत्‍नी हुई है । निदानके समय जो उसने वैर किया था उसी से उसने चन्‍दनाका निग्रह किया था - उसे कष्‍ट दिया था ॥175-176॥

चन्‍दनैषाच्‍युतात्‍कल्‍पात्‍प्रत्‍यागत्‍य शुभोदयात् । द्वितीयवेदं सम्‍प्राप्‍य पारमात्‍म्‍यमवाप्‍स्‍यति ॥177॥
	यह चन्‍दना अच्‍युत स्‍वर्ग जायगी और वहाँ से वापिस आकर शुभ कर्म के उदय से पुंवेदको पाकर अवश्‍य ही परमात्‍मपद - मोक्षपद प्राप्‍त करेगी ॥177॥

एवं बन्‍धविधानोक्‍तमिथ्‍याभावादिपंचकात् । सन्चितै: कर्मभि: प्राप्‍य द्रव्‍यादिपरिवर्तनम् ॥178॥
संसारे पन्‍चधा प्रोक्‍तं दु:खान्‍मुग्राण्‍यनारतम् । प्राप्‍नुवन्‍त: कृतान्‍तास्‍ये हन्‍त सीदन्ति जन्‍तव: ॥179॥
	इस प्रकार बन्‍धके साधनोंमें जो मिथ्‍यादर्शन आदि पाँच प्रकार के भाव कहे गये हैं उनके निमित्‍त से संचित हुए कर्मोंके द्वारा ये जीव द्रव्‍य क्षेत्र आदि परिवर्तनोंको प्राप्‍त होते रहते हैं । ये पाँच प्रकारसे परिवर्तन ही संसार में सबसे भयंकर दु:ख हैं । खेदकी बात है कि ये प्राणी निरन्‍तर इन्‍हीं पन्‍च प्रकार के दु:खोंको पाते हुए यमराज के मुंहमें जा पड़ते हैं ॥178-179॥

त एव लब्‍धकालादिसाधना मुक्तिसाधनम् । सम्‍यक्‍त्‍वज्ञानचारित्रतपोरूपमनुत्‍तरम् ॥180॥
अभ्‍येत्‍य पुण्‍यकर्माण: परमस्‍थानसप्‍तके । सम्‍प्राप्‍तपरमैश्‍वर्या भवन्ति सुखभागिन: ॥181॥
	फिर ये ही जीव, काललब्धि आदिका निमित्‍त पाकर सम्‍यग्‍दर्शन सम्‍यग्‍ज्ञान सम्‍यक्‍चारित्र और सम्‍यक्तप रूप मोक्ष के उत्‍कृष्‍ट साधन पाकर पुण्‍य कर्म करते हुए सात परमस्‍थानोंमें परम ऐश्‍वर्यको प्राप्‍त होते हैं और यथा क्रम से अनन्‍त सुख के भाजन होते हैं ॥180-181॥

इति तद्रौतमाधीशश्रीमद्ध्‍वनिरसायनात् । सभा सर्वा बभूवासौ तदैवेवाजरामरा ॥182॥
	इस प्रकार वह सब सभा गौतम स्‍वामी की पुण्‍य रूपी लक्ष्‍मी से युक्‍त ध्‍वनि रूपी रसायनसे उसी समय अजर - अमरके समान हो गई ॥182॥

अन्‍यदाऽसौ महाराज: श्रेणिकाख्‍य: परिभ्रमन् । प्रीत्‍या गन्‍धकुटीबाह्यभास्‍वद्वनचतुष्‍टये ॥183॥
स्थितं पिण्‍डीद्रुमस्‍याधो जीवन्‍धरमुनीश्‍वरम् । ध्‍यानारूढं विलोक्‍यैतद्रूपादिषु विषक्‍तधी: ॥184॥
सकौतुक: समभ्‍येत्‍य सुधर्मगणनायकम् । भाक्तिकोऽभ्‍यर्च्‍य वन्दित्‍वा यथास्‍थानं निविश्‍य तम् ॥185॥
प्रांजलिर्भगवन्‍नेष यतीन्‍द्र: सर्वकर्मणा । भुक्‍तो वाद्यैव को वेति पप्रच्‍छ प्रश्रयाश्रय: ॥186॥
	अथानन्‍तर – किसी दूसरे दिन महाराज श्रेणिक गन्‍धकुटी के बाहर देदीप्‍यमान चारों वनोंमें बड़े प्रेम से घूम रहे थे । वहीं पर एक अशोक वृक्ष के नीचे जीवन्‍धर मुनिराज ध्‍यानारूढ हो कर विराजमान थे । महाराज श्रेणिक उन्‍हें देखकर उनके रूप आदिमें आसक्‍तचित्‍त हो गये और कौतुकके साथ भीतर जाकर उन्‍होंने सुधर्म गणधरदेवकी बड़ी भक्ति से पूजा वन्‍दना की तथा यथायोग्‍य स्‍थानपर बैठ हाथ भीतर जाकर उन्‍होंने सुधर्म गणधरदेवकी बड़ी भक्ति से पूजा वन्‍दना की तथा यथायोग्‍य स्‍थानपर बैठ हाथ जोड़कर बड़ी विनय से उनसे पूछा कि हे भगवन् ! जो मानो आज ही समस्‍त कर्मोंसे मुक्‍त हो जावेंगे ऐसे ये मुनिराज कौन हैं ? ॥183-186॥

अवबोधचतुष्‍कात्‍मा सोप्‍येवं समभाषत । खेदो न हि सतां वृत्‍तेर्वक्‍तु: श्रोतुश्‍च चेतस: ॥187॥
	इसके उत्‍तरमें चार ज्ञान के धारक सुधर्माचार्य निम्‍न प्रकार कहने लगे सो ठीक ही है क्‍योंकि सज्‍जनोंके चरित्रको कहने वाले और सुनने वाले - दोनोंके ही चित्‍तमें खेद नहीं होता है ॥187॥

श्रृणु श्रेणिक जम्‍बूभूजवि‍भूषितभूतले । अत्र हेमांगदे देशे राजन् राजपुराधिप: ॥188॥
राजेव रन्जिताशेष: सत्‍यन्‍धरमहीपति: । विजयास्‍य महादेवी विजयश्रीरिवापरा ॥189॥
	वे कहने लगे कि हे श्रेणिक ! सुन, इसी जम्‍बू वृक्ष से सुशोभित होने वाली पृथिवीपर एक हेमांगद नाम का देश है और उसमें राजपुर नाम का एक शोभायमान नगर है । उसमें चन्‍द्रमा के समान सबको आनन्दित्‍त करने वाला सत्‍यन्‍धर नाम का राजा था और दूसरी विजयलक्ष्‍मी के समान विजया नाम की उसकी रानी थी ॥188-189॥ 

सर्वकर्मचणोऽमात्‍य: काष्‍ठांगारिकनामभृत् । हन्‍ता दैवोपघातानां रूद्रदत्‍त: पुरोहित: ॥190॥
	उसी राजा के सब कामोंमें निपुण काष्‍ठांगारिक नाम का मन्‍त्री था और दैवजन्‍य उपद्रवोंको नष्‍ट करने वाला रूद्रदत्‍त नाम का पुरोहित था ॥190॥

कदाचिद्विजया देवी सुप्‍ता गर्भगृहे सुखम् । मुकुटं भूभुजा हेमघण्‍टाष्‍टकविराजितम् ॥191॥
दत्‍तं स्‍वस्‍यै श्रिताशोकतरोर्मूलंच केनचित् । छिन्‍नं परशुना जातं पुनर्बालमहीरूहम् ॥192॥
निशाया: पश्चिमे यामे स्‍वप्‍नावेतौ प्रसन्‍नधी: । विलोक्‍य सा तयोर्ज्ञातुं फलमभ्‍येत्‍य भूपतिम् ॥193॥
	किसी एक दिन विजया रानी घर के भीतर सुख से सो रही थी वहाँ उसने बड़ी प्रसन्‍नतासे रात्रिके पिछले पहरमें दो स्‍वप्‍न देखे । पहला स्‍वप्‍न देखा कि राजा ने  सुवर्ण के आठ घंटोंसे सुशोभित अपना मुकुट मेरे लिए दे दिया है और दूसरा स्‍वप्‍न देखा कि मैं अशोक वृक्ष के नीचे बैठी हूँ परन्‍तु उस अशोक वृक्ष की जड़ किसी ने कुल्‍हाड़ीसे काट डाली है और उसके स्‍थानपर एक छोटा अशोकका वृक्ष उत्‍पन्‍न हो गया है । स्‍वप्‍न देखकर उनका फल जानने के लिए वह राजा के पास गई ॥191-193॥

सप्रश्रयं समीक्ष्‍यैनमन्‍वयुक्‍तं मदत्‍यये । अष्‍टौ लाभान्‍नवाप्‍यान्‍ते क्षितेर्भोक्‍तारमात्‍मजम् ॥194॥
आप्‍स्यस्‍याशु त्‍वमित्‍याह महीपाल: प्रियाप्रियम । श्रुत्‍वा शोकप्रमोदाभ्‍यां तामाविर्भूतचेतसम् ॥195॥
राज्ञीं राजा समालोक्‍य सदुक्‍तया समतर्पयत् । सखेनैवं तयो: काले या‍ति कश्चित्‍समागत: ॥196॥
देवलोकात्स्थितिं लेभे देवीगर्भगृहे सुखम् । स पुण्‍यो राजहंसो वा शारदाव्‍जसरोवरे ॥197॥
	और बड़ी विनयके साथ राजा के दर्शन कर स्‍वप्‍नों का फल पूछने लगी । इसके उत्‍तरमें राजा ने  कहा कि तू मेरे मरनेके बाद शीघ्र ही ऐसा पुत्र प्राप्‍त केरेगी जो आठ लाभोंको पाकर अन्‍त में पृथिवी का भोक्‍ता होगा । स्‍वप्‍नों का प्रिय और अप्रिय फल सुनकर रानीका चित्र शोक तथा दु:खसे भर गया । उसकी व्‍यग्रता देख राजा ने  उसे अच्‍छे शब्‍दोंसे संतुष्‍ट कर दिया । तदनन्‍तर दोनोंका काल सुख से व्‍यतीत होने लगा । इसके बाद किसी पुण्‍यात्‍मा देवका जीव स्‍वर्गसे च्‍युत होकर रानी के गर्भरूपी गृहमें आया और इस प्रकार सुख से रहने लगा जिस प्रकार कि शरदऋतुके कमलोंके सरोवरमें राजहंस रहता है ॥194-197  ।

अथान्‍येद्युर्वणिग्‍दर्यो वास्‍तव्‍यस्‍तत्‍पुरान्‍तरे । धनी गन्‍धोत्‍कटो नाम शीलगुप्‍तमहामुनिम् ॥198॥ृृृृृ
मनोहरवनोद्याने ज्ञानत्रयविलोचनम् । विलोक्‍य विनयाश्रत्‍वा प्राप्राक्षीद्भगवन्‍मम ॥199॥ृृृ
बहवोऽल्‍पायुषोऽभूवंस्‍तनया: पापपाकत: । दीर्घायुषो भविष्‍यन्ति सुता मे किमत: परम् ॥200॥
	अथानन्‍तर किसी दूसरे दिन उसी नगर में रहनेवाले गन्‍धोत्‍कट नाम के धनी सेठने मनोहर नामक उद्यानमें तीन ज्ञान के धारी शीलगुप्‍त नामक मुनिराज के दर्शनकर विनय से उन्‍हें नमस्‍कार किया और पूछा कि हे भगवन् ! पाप कर्म के उदय से मेरे बहुतसे अल्‍पायु पुत्र हुए हैं क्‍या कभी दीर्घायु पुत्र भी होंगे ? ॥198-200॥

इति सोऽपि दयालुत्‍वान्‍मुनीश: प्रत्‍यभाषत । बाढं समुपलप्‍स्‍यन्‍ते त्‍वया सुचिरजीविन: ॥201॥
	इस प्रकार पूछनेपर दयालुतावश मुनिराजने कहा कि हाँ तुम भी चिरजीवी पुत्र प्राप्‍त करोगे ॥201॥

अभिज्ञानमिदं तस्‍य सम्‍यक्‍च्‍छृणु वणिग्‍वर । लप्‍स्‍यमानं सुतं सद्यो मृतं त्‍यक्‍तुं वनं गत: ॥202॥
तत्र कन्चितनूजं त्‍वं लप्‍स्‍यसे पुण्‍यभाजनम् । स समस्‍तां महीं भुक्‍त्‍वा तृप्‍तो वैषयिकै: सुखै: ॥203॥
प्रान्‍ते विध्‍वस्‍य कर्माणि मोक्षलक्ष्‍मीमवाप्‍स्‍यति । इति तद्वचनं श्रुत्‍वा काचित्‍तत्‍सन्निधौ स्थिता ॥204॥ 
यक्षी भविष्‍यतो राजसूनो: पुण्‍यप्रचोदिता । तस्‍योत्‍पत्‍तौ स्‍वयं मातुरूपकारविधित्‍सया ॥205॥
गत्‍वा राजकुलं वैनतेययन्‍त्रगताभवत् । प्राय: प्राक्‍कृतपुण्‍येन सन्निधित्‍सन्ति देवता: ॥206॥
	हे वैश्‍य वर ! चिरजीव पुत्र प्राप्‍त होनेका चिह्न यह है, इसे तू अच्‍छी तरह सुन तथा जो पुत्र तुझे प्राप्‍त होगा वह भी सुन । तेरे एक मृत पुत्र होगा उसे छोड़ने के लिए तू वन में जायगा । वहाँ तू किसी पुण्‍यात्‍मा पुत्रको पावेगा । वह पुत्र समस्‍त पृथिवी का उपभोगकर विषय सम्‍बन्‍धी सुखोंसे संतुष्‍ट होगा और अन्‍त में समस्‍त कर्मों को नष्‍टकर मोक्ष लक्ष्‍मी प्राप्‍त करेगा । जिस समय उक्‍त मुनिराज गन्‍धोत्‍कट सेठसे ऊपर लिखे वचन कह रहे थे उस समय वहाँ एक पक्षी भी बैठी थी । मुनिराज के वचन सुनकर पक्षीके मन में होन हार राजपुत्रकी माताका उपकार करने की इच्‍छा हुई । निदान, जब राजपुत्रकी उत्‍पत्तिका समय आया तब वह यक्षी उसके पुण्‍य से प्रेरित होकर राजकुलमें गई और एक गरूड यन्‍त्रका रूप बनाकर पहुँची । सो ठीक ही है क्‍योंकि पूर्वकृत पुण्‍य के प्रभाव से प्राय: देवता भी समीप आ जाते हैं ॥201-206॥

अथागते मधौ मासे सर्वसत्‍त्‍वसुखावहे । पुरोहितोऽहितोऽन्‍येद्यु: प्रातरेव समागत: ॥207॥
महीपतिगृहं देवीं वीक्ष्‍य वीतविभूषणाम् । उपविष्‍टां क राजेति समपृच्‍छत्‍स सादरम् ॥208॥
	तदनन्‍तर सब जीवों को सुख देने वाला वसन्‍तका महीना आ गया । किसी एक दिन अहित करने वाला रूद्रदत्‍त नाम का पुरोहित प्रात:काल के समय राजा के घर गया । वहाँ रानीको आभूषणरहित बैठी देखकर उसने आदरके साथ पूछा कि राजा कहाँ हैं ? ॥207–208॥

साप्‍याह सुप्‍तवान् राजा शक्‍यो नैव निरीक्षितुम । इति तद्वचनं सोऽपि दुर्निमित्‍तं विभावयन् ॥209॥
ततो निवृत्‍त: सम्‍प्राप्‍य काष्‍ठांगारिकमन्त्रिण: । भास्‍करोदयवेलायां गेहं तत्रावलोक्‍य तम् ॥210॥
पापबुद्धिर्मि‍थोऽवादीद्राज्‍यं तव भविष्‍यति । महीपतिर्निहन्‍तव्‍यस्‍त्‍वयेति तदुदीरितम् ॥211॥
श्रुत्‍वा कर्मकरं मन्त्रिपदे मां विन्‍ययोजयत् । राजायमकृतज्ञो वा कथं वापकरोम्‍यहम् ॥212॥
	रानीने भी उत्‍तर दिया कि राजा सोये हुए हैं इस समय उनके दर्शन नहीं हो सकते । रानी के इन वचनों को ही अपशकुन समझता हुआ वह वहाँसे लौट आया और सूर्योदयके समय काष्‍टांगारिक मन्‍त्रीके घर जाकर उससे मिला । उस पापबुद्धि पुरोहितने एकान्‍तमें काष्‍ठांगारिकसे कहा कि यह राज्‍य तेरा हो जावेगा तू राजा को मार डाल । पुरोहितकी बात सुनकर काष्‍ठागारिकने कहा कि मैं तो राजाका नौकर हूं, राजा ने  ही मुझे मन्‍त्रीके पदपर नियुक्‍त किया है । यद्यपि यह राजा अकृतज्ञ है – मेरा किया हुआ उपकार नहीं मानता है तो भी मैं यह अपकार वैसे कर सकता हूँ ? ॥209-212॥

रूद्रदत्‍त त्‍वया प्रज्ञावताप्‍येतत्‍सुदुर्नयम् । निरूपितमिति श्रोत्रपिधानं सभयो व्‍यधात् ॥213॥
	हे रूद्रदत्‍त ! तू ने बुद्धिमान् हो कर भी यह अन्‍यायकी बात क्‍यों कही । यह कहकर उसने भयभीत हो अपने कान ढक लिये ॥213॥

पुरोहितस्‍तदाकर्ण्‍य भविष्‍यत्‍सूनुरस्‍य ते । प्राणहारी भवेत्‍तत्र प्रतीकारं तत: कुरू ॥214॥
	काष्‍ठांगारिकके ऐसे वचन सुनकर पुरोहितने कहा कि इस राजा के जो पुत्र होने वाला है वह तेरा प्राणघातक होगा इसलिए इसका प्रतिकार कर ॥214॥

इत्‍येतदभिधायाशु गत्‍वा तत्‍पापपाकत: । तृतीयदिवसे व्‍याधिपीडितो विगतासुक: ॥215॥
रूद्रदत्‍तोऽगमत्‍श्‍बाभ्रीं गतिं सुचिरदु:खदाम् । काष्‍ठांगारिकमन्‍त्री च रूद्रदत्‍तनिरूपितात् ॥216॥
नृपं स्‍वमृत्‍युमाशंकय प्रजिघांसुर्दुराशय: । द्विसहस्‍त्रमहीपालैर्दानभिन्‍नैर्भटोत्‍कटै: ॥217॥
राजगेहं समुद्दिश्‍य सन्‍नद्धगजवाजिभि: । समं समाभियाति स्‍म तद्विदित्‍वा महीपति: ॥218॥
देवीं गरूडयन्‍त्रस्‍थामपसार्य प्रयत्‍नत: । प्राड्.मन्त्रिस्‍वीकृतात्‍मीयमहीपालै: स्‍वदर्शनात् ॥219॥
विमुक्‍तमन्त्रिभि: सार्ध क्रुध्‍वा सम्‍प्राप्‍य मन्त्रिणम् । युद्धे सद्य: स निर्जित्‍य भयोन्‍मार्गमनीनयत् ॥220॥
	इतना कह कर रूद्रदत्‍त शीघ्र ही अपने घर चला गया और इस पाप के उदय से रोगपीडित हो तीसरे दिन मर गया तथा चिरकाल तक दु:ख देने वाली नरकगतिमें जा पहुँचा । इधर दुष्‍ट आशयवाले काष्‍ठागारिक मन्‍त्री ने सद्रदत्‍तके कहनेसे अपनी मृत्‍युकी आशंका कर राजा को मारनेकी इच्‍छा की । उसने धन देकर दो हजार शूरवीर राजाओं को अपने आधीन कर लिया था । वह उन्‍हें साथ लेकर युद्धके लिए तैयार किये हुए हाथियों और घोड़ोंके साथ राज - मन्दिरकी ओर चला । जब राजा को इस बात का पता चला तो उसने शीघ्र ही रानीको गरूडयन्‍त्र पर बैठाकर प्रयत्‍न पूर्वक वहाँ से दूर कर दिया । काष्‍ठांगारिक मन्‍त्री ने पहले जिन राजाओं को अपने वश कर लिया था उन राजाओंने जब राजा सत्‍यन्‍धरको देखा तब वे मन्‍त्रीको छोड़कर राजा के आधीन हो गये । राजा ने  उन सब राजाओं के साथ कुपित होकर मन्‍त्रीपर आक्रमण किया और उसे शीघ्र ही युद्धमें जीतकर भयके मार्गपर पहुँचा दिया – भयभीत बना दिया ॥215-220॥

तुक्‍कालांगारिकस्‍तस्‍य संगरे भंगवार्तया । सक्रोधो बहुसन्‍नद्धबलेन सहसागत: ॥221॥
काष्‍ठांगारिकपापोऽपि पुनस्‍तेनैव संगत: । हत्‍वा युद्धे महीपालं तस्मिन् राज्येऽप्‍यवस्थित: ॥222॥
	इधर काष्‍ठांगारिकके पुत्र कालांगारिकने जब युद्धमें अपने पिताकी हारका समाचार सुना तब वह बहुत ही कुपित हुआ और युद्धके लिए तैयार खड़ी बहुत सी सेना लेकर अकस्‍मात् आ पहुँचा । पापी काष्‍ठांगाकि भी उसीके साथ जा मिला । अन्‍त में वह युद्धमें राजा को मारकर उसके राज्‍य पर आरूढ हो गया ॥221-222॥

सविषं वाशनं मित्रं कृतघ्‍नं वा सहिंसकम् । धर्म वाशर्मदं राज्‍यं तदैय: सचिवाधम: ॥223॥
	उस नीच मन्‍त्री ने विष मिले हुए भोजनके समान, कृतघ्‍न मित्र के समान अथवा हिंसक धर्मके समान दु:ख देने वाला वह राज्‍य प्राप्‍त किया था ॥223॥

अतो विजयदेवी च यन्‍त्रमारूह्य गारूडम् । शोकाग्निदह्यमानांगी रूदन्‍ती यक्षिरक्षिता ॥224॥
	इधर विजया महादेवी गरूड़ यन्‍त्रपर बैठकर चली । शोक रूपी अग्निसे उसका सारा शरीर जल रहा था और वह रो रही थी परन्‍तु यक्षी उसकी रक्षा कर रही थी ॥224॥

व्रणवक्‍त्रगलद्धारालोहिताक्रान्‍तशूलकै: । शूलनिर्भेदसम्‍भूतवेदनालुलितासुकै: ॥225॥
कम्‍पमानैरधौवक्‍त्रै: स्‍तेनैर्नानाविधै रवै: । सामिदग्‍धं शवं वह्ने राकृष्‍याच्छिद्य खण्‍डश: ॥226॥
कृत्तिकाभिनिंशाताभिर्डाकिनीभि: समन्‍तत: । खादन्‍तीभिश्‍च संकीर्ण पितृणामगमद् वनम् ॥227॥
	इस प्रकार चलकर वह विजया रानी उस श्‍मशानभूमिमें जा पहुँची जहाँ घावोंके अग्रभागसे निकलती हुई खूनकी धाराओंसे शूल भींग रहे थे, शूल छिद जाने से उत्‍पन्‍न हुई वेदनासे जिनके प्राण निकल गये हैं तथा जिनके मुख नीचेकी ओर लटक गये हैं ऐसे चोर जहाँ नाना प्रकार के शब्‍द कर रहे थे । कहींपर डाकिनियाँ अधजले मुरदेको अग्निमें खींचकर और तीक्ष्‍ण छुरियों से खण्‍ड खण्‍ड कर खा रही थीं । ऐसी डाकिनियों से वह श्‍मशान सब ओर से व्‍याप्‍त था ॥225-227॥

तत्र रात्रौ कृतारक्षा यक्ष्‍या विगतबाधिका । अलब्‍ध तनयं कान्‍तं द्यौरिवामृतदीधितिम् ॥228॥
	उस श्‍मशाममें यक्षी रातभर उसकी रक्षा करती रही जिससे उसे रन्‍चमात्र भी कोई बाधा नहीं हुई । जिस प्रकार आकाश चन्‍द्रमा को प्राप्‍त करता है उसी प्रकार उस रानीने उसी रात्रिमें एक सुन्‍दर पुत्र प्राप्‍त किया ॥228॥ 

नाभूदस्‍यास्‍ततोऽल्‍पोऽपि पुत्रोत्‍पत्तिसमुत्‍सव: । शोक: प्रत्‍युत सम्‍भूतो विलोमविधिवर्धित: ॥229॥
सद्यो यक्षी च सुस्‍थाप्‍य समन्‍तान्‍मणिदीपिका: । शोकाकुलां विलोक्‍यैनां दावालीडलतोपमाम् ॥230॥
सर्वस्‍थानानि दु:स्‍थानि गत्‍वर्यो यौवनश्रिय: । विध्‍वंसी बन्‍धुसम्‍बन्‍धो जीवितं दीपसंचलम् ॥231॥
काय: सर्वाशुचिप्रायो हेयोऽयमिह धीमताम् । राज्‍यं सर्वजगत्‍पूज्‍यं विद्युदुद्योतसन्निभम् ॥232॥
पर्यायेष्‍वेव सर्वेषां प्रीति: सर्वेषु वस्‍तुषु । तेऽवश्‍यं नश्‍वरास्‍तस्‍मात्‍प्रीति: पर्यन्‍ततापिनी ॥233॥
सत्‍यप्‍यर्थे रतिर्न स्‍यात् स्‍वयं वासति चेप्सिते । सति स्‍वस्मित्रतौ चासौ त्रयाणां वा स्थिते क्षति: ॥234॥
यस्‍य निष्‍क्रममाक्रम्‍य विश्‍वं विज्ञप्तिरीक्षते । नेक्षितं स्‍थास्‍नु तेनापि कापि किन्चित्‍कदाचन ॥235॥  
सत्‍सु भाविषु च प्रीतिरस्ति चेदस्‍तु वस्‍तुषु । वृथा प्रथयति प्रीतिं विनष्‍टेषु सुधी: स क: ॥236॥
इति संसारसद्भावं विचिन्‍त्‍य विजये प्रिये । शुचं मा गा व्‍य‍तीतेषु कृथा: प्रीतिंच मा वृथा ॥237॥
श्रीमानामुक्तिपर्यन्‍तं सुतोऽयमुदितोदित: । निहत्‍यारातिदुर्वृत्‍तं मोदं ते जनयिष्‍यति ॥238॥
स्‍त्राहि चित्‍तं समाधेहि योग्‍यमाहारमाहर । किं वृथानेन शोकेन धिग्‍देहक्षयकारिणा ॥239॥
गत्‍यन्‍तरेऽपि ते भर्ता न हि शोकेन लभ्‍यते । गतयो भिन्‍नवर्त्मान: कर्मभेदेन देहिनाम् ॥240॥
इत्‍यादियुक्तिमद्वाग्भि: संविधाय विशोकिकाम् । पार्श्‍वे तस्‍या: स्‍वयं सास्‍थात्‍सतां सौहार्दमीदृशम् ॥241॥
	उस समय विजया महारानीको पुत्र उत्‍पन्‍न होनेका थोड़ा भी उत्‍सव नहीं हुआ था किन्‍तु भाग्‍य की प्रतिकूलता से बढ़ा हुआ शोक ही उत्‍पन्‍न हुआ था । यक्षीने सब ओर शीघ्र ही मणिमय दीपक रख दिये और दावानलसे झुलसी हुई लताके समान महारानीको शोकाकुल देखकर निम्‍न प्रकार उपदेश दिया । वह कहने लगी कि इस संसार में सभी स्‍थान दु:खसे भरे हैं, यौवनकी लक्ष्‍मी नश्‍वर है, भाई-बन्‍धुओं का समागम नष्‍ट हो जाने वाला है, जीवन दीपकके समान चन्‍चल है, यह शरीर समस्‍त अपवित्र पदार्थों से भरा हुआ है अत: बुद्धिमान् पुरूषोंके द्वारा हेय है – छोड़ने योग्‍य है । जिसकी समस्‍त संसार पूजा करता है ऐसा यह राज्‍य बिजलीकी चमक के समान है । सब जीवोंकी समस्‍त वस्‍तुओंकी पर्यायोंमें ही प्रीति होती है परन्‍तु वे पर्याय अवश्‍य ही नष्‍ट हो जाती हैं इसलिए उनमें की हुई प्रीति अन्‍त में सन्‍ताप करने वाली होती है । अनिष्‍ट पदार्थ के रहते हुए भी उसमें प्रीति नहीं होती और इष्‍ट पदार्थ के रहते हुए उस पर अपना अधिकार नहीं होता तथा अपने आपमें प्रीति होने पर पदार्थ, इष्‍टपना एवं अधिकार इन तीनोंकी ही स्थितिका क्षय हो जाता है । जिनका ज्ञान बिना किसी क्रमके एक साथ समस्‍त पदार्थों को देखता है उन्‍होंने भी नहीं देखा कि कहीं कोई पदार्थ स्‍थायी रहता है । यदि विद्यमान और होनहार वस्‍तुओंमें प्रेम होता है तो भले ही हो परन्‍तु जो नष्‍ट हुई वस्‍तुओंमें भी प्रेम करता है उसे बुद्धिमान् कैसे कहा जा सकता है ? इसलिए हे विजये ! संसार के स्‍वरूपका विचारकर शोक मत कर, और अतीत पदार्थोंमें व्‍यर्थ ही प्रीति मत कर । तेरा यह पुत्र बहुत ही श्रीमान् है और मोक्ष प्राप्ति पर्यन्‍त इसका अभ्‍युदय निरन्‍तर बढ़ता ही रहेगा । यह दुराचारी शत्रु को नष्‍टकर अवश्‍य ही तुझे आनन्‍द उत्‍पन्‍न करेगा । तू स्‍नान कर, चित्‍तको स्थिर कर और योग्‍य आहार ग्रहण कर । शरीरका क्षय करने वाला यह शोक करना वृथा है, इस शोकको धिक्‍कार है, शोक करनेसे इस पर्यायकी बात तो दूर रही, दूसरी पर्यायमें भी तेरा पति तुझे नहीं मिलेगा क्‍योंकि अपने-अपने कर्मोंमें भेद होनेसे जीवोंकी गतियाँ भिन्‍न-भिन्‍न हुआ करती हैं । इत्‍यादि युक्ति भरे वचनों से यक्षीने विजया रानीको शोक रहित कर दिया । इतना ही नहीं वह स्‍वयं रात्रि भर उसके पास ही रही सो ठीक ही है क्‍योंकि सज्‍जनोंकी मित्रता ऐसी ही होती है ॥229-241॥

तत्र गन्‍धोत्‍कट: स्‍वस्‍य स्‍वयं शिशुशवं तदा । गच्‍छन्निक्षिप्‍य गम्‍भीरमाकर्ण्‍यार्भकसुस्‍वरम् ॥242॥
जीव जीवेति जीवन्‍धराख्‍यां वा भाविनीं वदन् । सत्‍यं मुनिसमादिष्‍टमिति तुष्‍टोऽवगम्‍य तम् ॥243॥
करौ प्रसार्य सस्‍नेहं बालं समुदतिष्ठिपत् । देवी तत्‍स्‍वरमाकर्ण्‍य बुध्‍वा गन्‍धोत्‍कटाह्वयम् ॥244॥
अवबोध्‍य तमात्‍मानं भद्र त्‍वं तनयं मम । वर्धयान्‍यैरविज्ञातमिति तस्‍मै समर्पयत् ॥245॥
	इतनेमें ही गन्‍धोत्‍कट सेठ, अपने मृत पुत्रका शव रखनेके लिए वहाँ स्‍वयं पहुँचा । वह शवको रख कर जब जाने लगा तब उसने किसी बालकका गम्‍भीर शब्‍द सुना । शब्‍द सुनते ही उसने ‘’जीव जीव’’ ऐसे आशीर्वादात्‍मक शब्‍द कहे मानो उसने आगे प्रचलित होने वाले उस पुत्र के ‘जीवन्‍धर’ इस नाम का उच्‍चारण किया हो । मुनिराजने जो कहा था वह सच निकला यह जान कर गन्‍धोत्‍कट बहुत ही सन्‍तुष्‍ट हुआ । उसने दोनों हाथ फैला कर बड़े स्‍नेहसे उस बालक को उठा लिया । विजया देवीने गन्‍धोत्‍कटकी आवाज सुनकर ही उसे पहिचान लिया था । इसलिए उसने अपने आपका परिचय देकर उससे कहा कि हे भद्र, तू मेरे इस पुत्रका इस तरह पालन करना जिस तरह कि किसीको इसका पता न चल सके । यह कह कर उसने वह पुत्र गन्‍धोत्‍कटके लिए सौंप दिया ॥242-245॥

सोऽपि तं प्रतिगृह्यैवं करोमिति कृतत्‍वर: । गत्‍वा गृहं स्‍वकान्‍तायै नन्‍दायै तत्‍प्रवृत्‍तकम् ॥246॥
किमप्‍यप्रतिपाद्यास्‍यै क्रुध्‍यन्निव गतस्‍मृते । सप्राणमपरीक्ष्‍यैव भवत्‍या तदपत्‍यकम् ॥247॥ 
विसर्जनाय मद्धस्‍ते निर्विचारं समर्पितम् । आयुष्‍मान्‍पुण्‍यवानेष गृहाणेति वितीर्णवान् ॥248॥
	सेठ गन्‍धोत्‍कटने भी ‘मैं ऐसा ही करूंगा’ यह कह कर वह पुत्र ले लिया और शीघ्रताके साथ घर आकर अपनी नन्‍दा नाम की स्‍त्रीके लिए दे दिया । देते समय उसने स्‍त्रीके लिए उक्‍त समाचार तो कुछ भी नहीं बतलाया परन्‍तु कुछ कुपित - सा होकर कहा कि हे मूर्खे ! वह बालक जीवित था, तू ने बिना परीक्षा किये ही श्‍मशानमें छोड़ आनेके लिए मेरे हाथमें विचार किये बिना ही रख दिया था । ले, यह बालक चिरजीवी है और पुण्‍यवान् है, यह कह कर उसने वह पुत्र अपनी स्‍त्रीके दिया था ॥246-248॥

प्रत्‍यैच्‍छत्‍साऽपि सन्‍तुष्‍टा कराभ्‍यां बालभास्‍करम् । विराजितं पराजित्‍य बालं लोलविलोचना ॥249॥
	सुनन्‍दा सेठानीने संतुष्‍ट हो कर वह बालक दोनों हाथोंसे ले लिया । वह बालक प्रात: काल के सूर्य को पराजित कर सुशोभित हो रहा था और सेठानी की आँखें उसे देख-देख कर सतृष्‍ण हो रही थीं ॥249॥

तस्‍यान्‍यदा वणिग्‍वर्य: कृतमंगलसत्क्रिय: । अन्‍नप्राशनपर्यन्‍ते व्‍यधाज्‍जीबन्‍धराभिधाम् ॥250॥
	किसी एक दिन उस सेठने अनेक मांगलिक क्रियाएं कर अन्‍नप्राशन संस्‍कारके बाद उस पुत्रका ‘जीवन्‍धर’ नाम रक्‍खा ॥250॥

अथेत्‍वा तेन यन्‍त्रेण तस्‍मात्‍सा विजयाह्नया । दण्‍डकारण्‍यमध्‍यस्‍थं महान्‍तं तापसाश्रमम् ॥251॥
तत्राप्रकाशमेवैषा वसति स्‍म समाकुलाम् । तां यक्षी समुपागत्‍य तच्‍छोकापनुदेच्‍छया ॥252॥
तदवस्‍थोचितश्रव्‍यकथाभि: संसृते: स्थितिम् । प्ररूप्‍य धर्ममार्गन्‍च प्रत्‍यहं समरीरमत् ॥253॥
	अथानन्‍तर-विजया रानी उसी गरूड़मन्‍त्र पर बैठकर दण्‍डकके मध्‍य में स्थित तपस्वियोंके किसी बड़े आश्रममें पहुंची और वहाँ गुप्‍त रूप से – अपना परिचय दिये बिना ही रहने लगी । जब वह विजया रानी शोक से व्‍याकुल होती थी तब वह यक्षी आकर उसका शोक दूर करने की इच्छा से उसकी अवस्‍थाके योग्‍य श्रवणीय कथाओंसे उसे संभारकी स्थिति बतलाती थी, धर्म का मार्ग बतलाती थी और इस तरह प्रति दिन उसका चित्‍त बहलाती रहती थी ॥251-253॥

इत: सत्‍यन्‍धराख्‍यस्‍य नृपेन्‍द्रस्‍य कनीयसी । भामारति: परानंगपताका च मनोरमे ॥254॥
मधुरं वकुलंचान्‍यमलभेतां सुतावुभौ । ज्ञात्‍वा तद्धर्मसद्भावं गृहीतश्रावकव्रते ॥255॥
तौ च गन्‍धोत्‍कटेनैव पोषितौ वृद्धिमापतु: । तत्रैव श्रावको जातो मत्‍यन्‍तविजयाह्नय: ॥256॥
सागरो धनपालाख्‍यश्‍चतुर्थो मतिसागर: । सेनापति: पुरोधाश्‍च श्रेष्‍ठी मन्‍त्री च भूभुज: ॥257॥
	इधर महाराज सत्‍यन्‍धरकी भांमारति और अनंगपताका नाम की दो छोटी स्त्रियाँ और थीं । उन दोनोंने मधुर और वकुल नाम के दो पुत्र प्राप्‍त किये । इन दोनों ही रानियोंने धर्म का स्‍वरूप जानकर श्रावक के व्रत धारण कर लिये थे । इसलिए ये दोनों ही भाई गन्‍धोत्‍कटके यहाँ ही पालन-पोषण प्राप्‍तकर बढ़े हुए थे । उसी नगर में विजयमति, सागर, धनपाल और मतिसागर नाम के चार श्रावक और थे जो कि अनुक्रम से राजा के सेनापति, पुरोहित, श्रेष्‍ठी और मन्‍त्री थे ॥254-257॥

भार्या जयावती श्रीमती श्रीदत्ता यथाक्रमम् । चतुर्थ्‍यनुपमा तेषां देवसेन: सुतोऽपर: ॥258॥
बुद्धिषेणो वरादिश्‍च दत्‍तो मधुमुख: क्रमात् । षट् ते जीवन्‍धराख्‍येन मधुराद्या: सुता: समम् ॥259॥
अवर्धन्‍त कुमारेण बालकेलीपरायणा: । जीवादय: पदार्था वा लोकात्‍तस्‍मान्‍महाशयात् ॥260॥
नक्‍त दिवं निजप्राणसमा: काप्‍यनपायिन: । अथ नन्‍दापि नन्‍दाढयं क्रमेणाप्‍तवती सुतम् ॥261॥
	इन चारोंकी स्त्रियों के नाम अनुक्रम से जयावती, श्रीमती, श्रीदत्‍ता और अनुपमा थे । इनसे क्रम से देवसेन, बुद्धिषेण, वरदत्‍त और मधुमुख नाम के पुत्र उत्‍पन्‍न हुए थे । मधुरको आदि लेकर वे छहों पुत्र, जीवन्‍धर कुमार के साथ ही वृद्धि को प्राप्‍त हुए थे, निरन्‍तर कुमार के साथ ही बालक्रीड़ा करने में तत्‍पर रहते थे और जिस प्रकार जीवाजीवादि छह पदार्थ कभी भी लोकाकाशको छोड़कर अन्‍यत्र नहीं जाते हैं उसी प्रकार वे छहों पुत्र उत्‍कृष्‍ट अभिप्रायके धारक जीवन्‍धर कुमार को छोड़कर कहीं अन्‍यत्र नहीं जाते थे । रात-दिन उनके साथ ही रहते थे और उनके प्राणोंके समान थे । तदनन्‍तर गन्‍धोत्‍कटकी स्‍त्री सुनन्‍दाने भी अनुक्रम से नन्‍दाढय नाम का पुत्र प्राप्‍त किया ॥258-261॥

अन्‍येद्युर्नगरोद्याने कोऽपि तापसरूपधृत् । कुमारं गोलकाद्युक्‍तबालक्रीडानुष‍ंगिणम् ॥262॥
विलोक्‍यास्‍मात्कियद्दूरं पुरं ब्रूहीति पृष्‍टवान् । वृद्धस्‍यापि तवाज्ञत्‍वं बालोऽप्‍यत्र न मुह्यति ॥263॥
बाह्यं पुरवरोद्याने बालक्रीडावलोकनात् । पुरस्‍यासन्‍नवर्तित्‍वं केन वा नानुमीयते ॥264॥
धूमोपलम्‍भनादग्निद्रव्‍यं वेति कृतस्मित: । जीवन्‍धरोऽवदत्‍तस्‍य चेष्‍टाछ यास्‍वरादिकम् ॥265॥
दृष्‍ट्वा श्रुत्‍वा विविच्‍यैष सामान्‍यो नैव बालक: । राजवंशसमुद्भूति: चिह्नैरस्‍यानुमीयते ॥266॥
इति केनाप्‍युपायेन तद्वंशं स परीक्षितुम् । वांछन्‍नयाचतैनं मे भोजनं दीयतामिति ॥267॥
       किसी एक दिन जीवन्‍धर कुमार नगर के बाह्य बगीचेमें अनेक बालकोंके साथ गोली बंटा आदि बालकोंके खेल खेलनेमें व्‍यस्‍त थे कि इतनेमें एक तपस्‍वी आकर उनसे पूछता है कि यहाँसे नगर कितनी दूर है ? तपस्‍वीका प्रश्‍न सुनकर जीवन्‍धर कुमार ने उत्‍तर दिया कि ‘आप वृद्ध तो हो गये परन्‍तु इतना भी नहीं जानते । अरे, इसमें तो बालक भी नहीं भूलते । नगर के बाह्य बगीचेमें बालकोंको खेलता देख भला कौन नहीं अनुमान लगा लेगा कि नगर पास ही है ? जिस प्रकार कि धूम देखने से अग्निका अनुमान हो जाता है उसी प्रकार नगर के बाह्य बगीचेमें बालकोंकी क्रीड़ा देख नगरकी समीपताका अनुमान हो जाता है’ इस प्रकार मुस्‍कुराते हुए जीवन्‍धर कुमार ने कहा । कुमारकी चेष्‍टा कान्ति तथा स्‍वर आदिको देखकर तपस्‍वीने सोचा कि यह बालक सामान्‍य बालक नहीं है, इसके चिह्नोंसे पता चलता है कि इसकी उत्‍पत्ति राजवंश में हुई है । ऐसा विचार कर उस तपस्‍वीने किसी उपायसे उसके वंशकी परीक्षा करनी चाही । अपना मनोरथ सिद्ध करने के लिए उसने जीवन्‍धर कुमारसे याचना की कि तुम मुझे भोजन दो ॥262-267॥

कुमारोऽपि प्रतिज्ञाय नीत्‍वा सार्ध तमात्‍मना । पितु: सन्निधिमाहारो मयास्‍मै स्‍म प्रदीयतें ॥268॥
भवान्‍प्रमाणमित्‍याख्‍यच्‍छूत्‍वा तत्‍तत्पिता मुदा । विनीतोऽयं सुत: श्‍लाध्‍यो ममेत्‍याश्लिष्‍य तं मुहु: ॥269॥
पुत्र स्‍नानावसानेऽयं मयामा साधु भोक्ष्‍यते । त्‍वया व्‍यपगताशकं भोक्‍तव्‍यमिति सोऽभ्‍यधात् ॥270॥
	जीवन्‍धरकुमार उसे भोजन देना स्‍वीकृत कर अपने साथ ले पिता के पास पहुँचे और कहने लगे कि मैंने इसे भोजन देना स्‍वीकृत किया है फिर, जैसी आप आज्ञा दें । कुमारकी बात सुनकर पिता बहुत ही प्रसन्‍न हुए और कहने लगे कि मेरा यह पुत्र बड़ा ही विनम्र और प्रशंसनीय है । यह कहकर उन्‍होंने उसका बार-बार आलिंगन किया और कहा कि हे पुत्र ! यह तपस्‍वी स्‍नान करने के बाद मेरे साथ अच्‍छी तरह भोजन कर लेगा । तू नि:शंक होकर भोजन कर ॥268-270॥

सहायै: सह संविश्‍य भोक्‍तुं प्रारब्‍धवानसौ । अथार्भकस्‍वभावेन सर्वमुष्‍णमिदं कथम् ॥271॥
भुंजेऽहमिति रोदित्‍वा जननीमकदर्थयत् । रूदन्‍तं तं समालोक्‍य भद्रैत्‍तत्‍ते न युज्‍यते ॥272॥
अपि त्‍वं वयसाल्‍पीयान् धीस्‍थो वीर्यादिभिर्गुणै: । अधरीकृतविश्‍वोऽसि हेतुना केन रोदिषि ॥273॥
	तदनन्‍तर जीवन्‍धरकुमार अपने मित्रों के साथ बैठकर भोजन करने के लिए तैयार हुए । भोजन गरम था इसलिए जीवन्‍धर कुमार रोकर कहने लगे कि यह सब भोजन गरम रखा है मैं कैसे खाऊँ ? इस प्रकार रोकर उन्‍होंने माताको तंग किया । उन्‍हें रोता देख तपस्‍वी कहने लगा कि भद्र ! तुझे रोना अच्‍छा नहीं लगता । यद्यपि तू अवस्‍थासे छोटा है तो भी बड़ा बुद्धिमान् है, तूने अपने वीर्य आदि गुणों से सबको नीचा कर दिया है फिर तू क्‍यों रोता है ? ॥271-273॥

इति तापसषेण भाषित: स कुमारक: । श्रृणु पूज्‍य न वेत्सि त्‍वं रोदनेऽस्मिन्‍गुणानिमान् ॥274॥
निर्याति संहतश्‍लेष्‍मा वैमल्‍यमपि नेत्रयो: । शीतीभवति चाहार: कथमेतन्निवार्यते ॥275॥
	तपस्‍वीके ऐसा कह चुकने पर जीवन्‍धरकुमार ने कहा कि हे पूज्‍य ! आप जानते नहीं हैं । सुनिये, रोनेमें ये गुण हैं – पहला गुण तो यह है कि बहुत समयका संचित हुआ कफ निकल जाता है, दूसरा गुण यह है कि नेत्रों में निर्मलता आ जाती है और तीसरा गुण यह है कि भोजन ठण्‍डा हो जाता है । इतने गुण होने पर भी आप मुझे रोनेसे क्‍यों रोकते हैं ? ॥274-275॥

इत्‍याख्‍यत्‍तत्‍समाकर्ण्‍यमातास्‍य मु‍दिता सती । यथाविधि सहायैस्‍तं सह सम्‍यगभोजयत् ॥276॥
	पुत्रकी बात सुनकर माता बहुत ही प्रसन्‍न हुई और उसने मित्रों के साथ उसे विधिपूर्वक अच्‍छी तरह भोजन कराया ॥276॥

ततो गन्‍धोत्‍कटो भुक्‍त्‍वा सन्निविष्‍टो यथासुखम् । तेन तापसवेषोऽपि भुक्‍त्‍वामैवमभाषत ॥277॥
कुमारेऽस्मिन्‍मम स्‍नेहोऽभूदवेक्ष्‍यास्‍य योग्‍यताम् । मया शास्‍त्राब्धिसन्‍धौतमतिरेष करिष्‍यते ॥278॥
	तदनन्‍तर जब गन्‍धोत्‍कट भोजन कर सुख से बैठा और तपस्‍वी भी उसीके साथ भोजन कर चुका तब तपस्‍वीने गन्‍धोत्‍कटसे कहा कि इस बालककी योग्‍यता देखकर इसपर मुझे स्‍नेह हो गया है अत: मैं इसकी बुद्धि को शास्‍त्र रूपी समुद्रमें अवगाहन कर निर्मल बनाऊँगा ॥277-278॥

इति तद्भाषितं श्रुत्‍वा वरिष्‍ठ: श्रावकेष्‍वहम् । नान्‍यलिंगिनमस्‍कारं कुर्वे केनापि हेतुना ॥279॥
स्‍याद्वैमनस्‍यं तेऽवश्‍यं तदभावेऽतिमानिन: । इति श्रेष्‍ठयाह तच्‍छूत्‍वा स्‍वसद्भावमथाब्रवीत् ॥280॥
	तपस्‍वीकी बात सुनकर गन्‍धोत्‍कटने कहा कि मैं श्रावकोंमें श्रेष्‍ठ हूँ - श्रावक के श्रेष्‍ठ व्रत पालन करता हूँ इसलिए अन्‍य लिंगियोंको किसी भी कारणसे नमस्‍कार नहीं करता हूँ और नमस्‍कारके अभावमें अतिशय अभिमानी आपके लिए अवश्‍य ही बुरा लगेगा । सेठकी बात सुनकर वह तापस इस प्रकार अपना परिचय देने लगा ॥279-280॥

राजा सिंहपुरस्‍याहमार्यवर्माभिधानक: । वीरनन्दिमुने: श्रुत्‍वा धर्म संशुद्धदर्शन: ॥281॥
घृतिषेणाय मद्राज्‍यं प्रदायादाय संयमम् । तीव्रोदराग्निसम्‍भूतमहादाहासहिष्‍णुक: ॥282॥
सम्‍यग्‍दृष्टिर्गृहीतेदृग्‍वेषस्‍ते धर्मबान्‍धव: । इति तद्वचनं सम्‍यक्‍परीक्ष्‍ये वणिजां वर: ॥283॥
सुतं समर्पयामास तस्‍मै तं सखिभि: समम् । क्षेत्रे बीजमिव स्‍थाने योग्‍ये किं नार्पयेत्‍सुधी: ॥284॥
	मैं सिंहपुरका राजा था, आर्यवर्मा मेरा नाम था, वीरनन्‍दी मुनि से धर्म का स्‍वरूप सुनकर मैंने निर्मल सम्‍यग्‍दर्शन धारण किया था । तदनन्‍तर घृतिषेण नामक पुत्र के लिए राज्‍य देकर मैंने संयम धारण कर लिया था – मुनिव्रत अंगीकृत कर लिया था परन्‍तु जठराग्निकी तीव्र बाधासे उत्‍पन्‍न हुई महादाहको सहन नहीं कर सका इसलिए मैंने यह ऐसा वेष धारण कर लिया है, मैं सम्‍यग्‍दृष्टि हूं, तुम्‍हारा धर्मबन्‍धु हूं । इस प्रकार तपस्‍वीके वचन सुनकर और अच्‍छी तरह परीक्षा कर सेठने उसके लिए मित्रों सहित जीवन्‍धरकुमार को सौंप दिया सो ठीक ही है क्‍योंकि उत्‍तम खेतमें बीजकी तरह योग्‍य स्‍थान में बुद्धिमान् मनुष्‍य क्‍या नहीं अर्पित कर देता है ? अर्थात् सभी कुछ अर्पित कर देता है ॥281-284॥ 

स सदृष्टिस्‍तमादाय निसर्गमतिविस्‍तृतिम् । अचिरेणैव कालेन विश्‍वविद्यान्‍तमानयत् ॥285॥
	उस सम्‍यग्‍दृष्टि तपस्‍वीने, स्‍वभावसे ही जिसकी बुद्धिका बहुत बड़ा विस्‍तार था ऐसे जीवन्‍धर कुमार को लेकर थोड़े ही समयमें समस्‍त विद्याओं का पारगामी बना दिया ॥285॥

कुमारोऽपि रविर्वाम्‍भोदान्‍ते विद्याभिरद्युतत् । प्राप्‍तैश्‍वर्यो द्विपो वानु सम्‍प्राप्‍तनवयौवन: ॥286॥
	जिस प्रकार शरद् ऋतुमें सूर्य देदीप्‍यमान होता है और ऐश्‍वर्य पाकर हाथी सुशोभित होता है उसी प्रकार नव यौवनको पाकर जीवन्‍धरकुमार भी विद्याओंसे देदीप्‍यमान होने लगे ॥286॥

उपाध्‍यायोऽपि कालान्‍तरेणापत्‍संयत: शिवम् । तत्‍काले कालकूटाख्‍यो मुख्‍यो वननिवासिनाम् ॥287॥
मर्त्‍याकारं प्रपन्‍नो वा सूर्यरश्मिभयात्‍स्‍वयम् । अन्‍धकार: सकोदण्‍डशरहस्‍तं दु‍रीक्षकम् ॥288॥
केनाप्‍यसह्यमापाते कटुकं वा महौषधम् । निर्घृणं बलमादाय विषाणोद्धोषभीषणम् ॥289॥
तमालारामनिर्भासिभूगोचरमुपागत: । गोघ्‍नो विघ्‍नं स साधूनां गोमण्‍डलजिघृक्षया ॥290॥
वह उपाध्‍याय भी समयानुसार संयम धारण कर मोक्षको प्राप्‍त हुआ । अथानन्‍तर-उस समय कालकूट नाम का एक भीलों का राजा था जो ऐसा काला था मानो सूर्यकी किरणों से डरकर स्‍वयं अन्‍धकार ने ही मनुष्‍यका आकार धारण कर लिया था, वह पशुहिंसक था और साधुओं के विघ्‍नके समान जान पड़ता था । जो धनुष-बाण हाथमें लिया है, जिसे कोई देख नहीं सकता, युद्धमें जिसे कोई सहन नहीं कर सकता, जो महौषधिके समान कटुक है, दयार‍हित है और सींगोके शब्‍दोंसे भयंकर है ऐसी सेना लेकर वह कालकूट गोमण्‍डलके हरण करने की इच्छा से तमाखुओं के वन से सुशोभित नगर के बाह्य मैदानमें आ डटा ॥287-290॥

तां किंवदन्‍तीमाकर्ण्‍य कन्‍यां गोदावरीं सतीम् । पुत्रीं गोपेन्‍द्रगोपश्रीसम्‍भूतां गोविमोक्षणम् ॥291॥
विधास्‍यते ददामीति काष्‍ठांगारिकभूभुजा । घोषणां कारितां श्रुत्‍वा कालांगारिकसंगत: ॥292॥
जीवन्‍धर: सहायै: स्‍वै: परीतो व्‍याधसन्निधिम् । सम्‍प्राप्‍याकृष्‍टकोदण्‍डनिशातशरसन्‍ततिम् ॥293॥
सन्‍दधत्‍स‍न्‍ततिं मुन्‍चंल्‍लघु शिक्षाविशेषत: । धनुर्वेदसमादिष्‍टं स्‍थानकं सर्वमाव्रजन् ॥294॥
बाणपातान्‍परेरूषांच वंचयन्‍मंक्षु संचरन् । विकृन्‍तन् शत्रुबाणौघं रूघ्रन्‍नस्‍त्राणि भीरूषु ॥295॥
इति युध्‍वा चिरं व्‍याधान् जित्‍वा वा दुर्नयान्‍नय: । जयश्रिया समालीढ: सर्वाशा यशसा भृशम् ॥296॥
पूरयंछशिहंसांसकुन्‍दप्रसवहासिना । समागमत्‍पुरं चंचद्वैजयन्‍ती विराजितम् ॥297॥
	इस समाचारको सुनकर काष्‍ठांगारिक राजा ने  घोषणा कराई कि मैं गायों छुड़ानेवालेके लिए गोपेन्‍द्र की स्‍त्री गोपश्रीसे उत्‍पन्‍न गोदावरी नाम की उत्‍तम कन्‍या दूंगा । इस घोषणाको सुनकर जीवन्‍धर कुमार काष्‍ठांगारिकके पुत्र कालांगारिक तथा अपने अन्‍य मित्रोंसे युक्‍त होकर उस कालकूट भीलके पास पहुंचे । वहाँ जाकर उन्‍होंने अपना धनुष चढ़ाया, उसपर तीक्ष्‍ण बाण रक्‍खे, वे अपनी विशिष्‍ट शिक्षाके कारण जल्‍दी-जल्‍दी बाण रखते और छोड़ते थे, धनुर्वेदमें बतलाये हुए सभी पैंतरा बदलते थे, दूसरोंकी बाण-वर्षा को बचाते हुए जल्‍दी-जल्‍दी घूमते थे, शत्रुओं के बाणोंके समूहको काटते थे और कायर लोगोंपर अस्‍त्र छोड़नेसे रोकते थे, अर्थात् कायर लोगोंपर अस्‍त्रोंका प्रहार नहीं करते थे । इस तरह जिस प्रकार नय मिथ्‍या नयोंको जीत लेता है उसी प्रकार उन्‍होंने बहुत देर तक युद्ध कर भीलोंको जीत लिय । जयलक्ष्‍मी ने उनका आलिंगन किया और वे चन्‍द्रमा, हंस, तूल तथा कुन्‍दके फूलके समान सुशोभित यश के द्वारा समस्‍त दिशाओं को व्‍याप्‍त करते हुए फहराती हुई पताकाओंसे सुशोभित नगर में प्रविष्‍ट हुए ॥291-297॥ 

देहचूते कुमारस्‍य शौर्यादिप्रसवाचिते । जननेत्रालय: पेतु: कीर्तिगन्‍धावकर्षिता: ॥298॥
	उस समय शूरवीरता आदि गुण रूपी फूलोंसे सुशोभित कुमार के शरीर-रूपी आमके वृक्षपर कीर्ति रूपी गन्‍धसे खिंचे हुए मनुष्‍यों के नेत्ररूपी भौंरे पड़ रहे थे ॥298॥

तदा कुमारसन्‍देशादेकवाक्‍येन विट्सुता: । गोविमोक्षणमेतेन कृतं युध्‍वेति भूषतिम् ॥299॥
विज्ञाप्‍यादापयन् कन्‍यां नन्‍दाढयाय पुरोदिताम् । गोदावरीं विवाहेन विचित्रा: कार्यवृत्‍तय: ॥300॥
	तदनन्‍तर जीवन्‍धर कुमार ने सब वैश्‍यपुत्रोंसे कहा कि तुम लोग एक स्‍वरसे अर्थात् किसी मतभेद के बिना ही राजा से कहो कि इस नन्‍दाढयने ही युद्ध कर गायोंको छुड़ाया है । इस प्रकार राजा के पास संदेश भेजकर पहले कही हुई गोदावरी नाम की कन्‍या विवाहपूर्वक नन्‍दाढयके लिए दिलवाई । सो ठीक ही है क्‍योंकि कार्योंकी प्रवृत्ति अनेक प्रकारकी होती है । अर्थात् कोई कार्यको बिना किये ही यश लेना चाहते हैं और कोई कार्य करके भी यश नहीं लेना चाहते ॥299-300॥

अथात्र भारते खेचराद्रौ दक्षिणभागगम् । गगनाच्‍छूीरिवाभाति पुरं गगनवल्‍लभम् ॥301॥
तत्‍पुराधिपति: खेचरेन्‍द्रो गरूडवेगक: । दायादास्‍ताभिमान: सत्रत्‍नद्वीपे परं पुरम् ॥302॥
रमणीयाभिधं कृत्‍वा नाम्‍नाद्रौ मनुजोदये । निविष्‍टवान्‍पुरेऽस्‍यासीद्धारिणी प्राणवल्लभा ॥303॥
	अथानन्‍तर-इसी भरतक्षेत्र सम्‍बन्‍धी विजयार्ध पर्वत की दक्षिण श्रेणीमें एक गगनवल्‍लभ नाम का नगर है जो आकाश से पड़ती हुई श्रीके समान जान पड़ता है । उसमें विद्याधरोंका स्‍वामी गरूड़वेग राज्‍य करता था । दैवयोगसे उसके भागीदारोंने उसका अभिमान नष्‍ट कर दिया इसलिए वह भागकर रत्‍नद्वीप में चला गया और वहाँ मनुजोदय नामक पर्वत पर रमणीय नाम का सुन्‍दर नगर बसा कर रहने लगा । उसकी रानीका नाम धारिणी था ॥301-303॥

तत्‍सुतामुपवासेन परिम्‍लानशरीरिकाम् । गन्‍धर्वदत्‍तामन्‍येद्यु: पूजयित्‍वा जिनेश्‍वरान् ॥304॥
शेषमालां समादाय दातुं स्‍वस्‍मै समागताम् । आपूर्णयौवानां वीक्ष्‍य कस्‍मै देयेयमित्‍यसौ ॥305॥
अपृच्‍छत्‍खेचराधीशो मन्त्रिणं मतिसागरम् । सोऽपि प्राक्‍छूतमित्‍याह सिद्धादेशमपारधी: ॥306॥
	किसी दिन उसकी गन्‍धर्वदत्‍ता पुत्रीने उपवास किया जिससे उसका शरीर मुरझा गया । वह जिनेन्‍द्र भगवान् की पूजा कर शेष बची हुई माला लेकर पिताको देनेके लिए गई । गन्‍धर्वदत्‍ता पूर्ण यौवनवती हो गई थी । उसे देख पिताने अपने मतिसागर नामक मन्‍त्रीसे पूछा कि यह कन्‍या किसके लिए देनी चाहिये । इसके उत्‍तरमें अपार बुद्धि के धारक मन्‍त्री ने भविष्‍यके ज्ञाता मुनिराजसे पहले जो बात सुन रखी थी वह कह सुनाई ॥304-306॥

जिनेन्‍द्रानहमन्‍येद्युर्वन्दितुं मन्‍दरं गत: । नन्‍दने पूर्वदिग्‍भागे वने जिननिकेतनम् ॥307॥
भक्‍तया प्रदक्षिणीकृत्‍य स्‍तुत्‍वा विधिपुरस्‍सरम् । तत्रस्‍थचारणं नत्‍वा मत्‍यन्‍तविपुलादिकम् ॥308॥
श्रुत्‍वा धर्म जगत्‍पूज्‍य सती मत्‍स्‍वामिन: सुता । कस्‍य गन्‍धर्वदत्‍ताख्‍या भोगभोग्‍या भविष्‍यति ॥309॥
इत्‍यप्राक्षं तदावोचत्‍सोऽप्‍येवमवधीक्षण: । द्वीपेऽस्मिन्‍भारते हेमांगददेशे मनोहरे ॥310॥
राजा राजपुरे सत्‍यधर: सत्‍यविभूषण: । विजयास्‍य महादेवी तयो: श्रीमान्‍सुधी: सुत: ॥311॥
वीणास्‍वयंवरे तस्‍य दत्‍ता भार्या भविष्‍यति । इति मन्त्रिवच: श्रुत्‍वा खगेश: किन्चिदाकुल: ॥312॥
भविता कथमस्‍माकं सम्‍बन्‍धो भमिगोचरै: । इत्‍यप्राक्षीत्‍पुनश्‍चैनं मन्त्रिणं मतिसागरम् ॥313॥
	उसने कहा कि हे राजन् ! किसी एक दिन मैं जिनेन्‍द्र भगवान् की वन्‍दना करने के लिए सुमेरू पर्वतपर गया था । वहाँ नन्‍दन वनकी पूर्वा दिशाके वन में जो जिन-‍मन्दिर है उसकी भक्तिपूर्वक प्रदक्षिणा देकर तथा विधिपूर्वक जिनेन्‍द्र भगवान् की स्‍तुति कर मैं बैठा ही था कि मेरा दृष्टि वहाँ पर विराजमान विपुलमति नामक चारण ऋद्धिधारी मुनिराजपर पड़ी । मैंने उन्‍हें नमस्‍कार कर उनसे धर्म का उपदेश सुना । तदनन्‍तर मैंने पूछा कि हे जगत्‍पूज्‍य । हमारे स्‍वामी के एक गन्‍धर्वदत्‍ता नाम की पुत्री है वह किसके भोगने योग्‍य होगी ? मुनिराज अवधिज्ञानी थे अत: कहने लगे कि इसी भरतक्षेत्रके हेमांगद देशमें एक अत्‍यन्‍त सुन्‍दर राजपुर नाम का नगर है । उसमें सत्‍यरूपी आभूषणसे सुशोभित सत्‍यन्‍धर नाम का राजा राज्‍य करता है । उसकी महारानीका नाम विजया है उन दोनोंके एक बुद्धिमान् पुत्र उत्‍पन्‍न हुआ है । वीणाके स्‍वयंवरमें वह गन्‍धर्वदत्‍ताको जीतेगा और इस तरह गन्‍धर्वदत्‍ता उसीकी भार्या होगी । मन्‍त्री के इस प्रकार के वचन सुनकर राजा कुछ व्‍याकुल हुआ और उसी मतिसागर मन्‍त्रीसे पूछने लगा कि हम लोगोंका भूमिगोचरियोंके साथ सम्‍बन्‍ध किस प्रकार हो सकता है ? ॥307-313॥

सोऽप्‍यन्‍यच्‍च मुनेर्ज्ञातं स्‍पष्‍टमेवमभाषत । श्रेष्‍ठी वृषभदत्‍ताख्‍यस्‍तस्मिन् राजपुरे प्रिया ॥314॥
तस्‍य पद्मावतीसूनुर्जिनदत्‍तस्‍तयोरभूत् । स कदाचित्‍पुरे तस्मिन्‍नुद्यद्याने प्रीतिवर्धने ॥315॥
जिनं सागरसेनाख्‍यं केवलज्ञानपूजने । भक्‍तया वन्दितुमायातस्‍तन्‍च तद्गुरूणा समम् ॥316॥
दृष्‍ट्वां तं तत्र तेनामा प्र‍ीतिस्‍ते समजायत । देहभेदाद्विनान्‍येन भेदो न युवयोरभूत् ॥317॥
	इसके उत्‍तरमें मं‍त्रीने मुनिराजसे जो कुछ अन्‍य बातें मालूम की थीं वे सब स्‍पष्‍ट कह सुनाईं । उसने कहा कि उसी राजपुर नगर में एक वृषभदत्‍त नाम का सेठ रहता था । उसकी स्‍त्री का नाम पद्मावती था । उन दोनोंके एक जिनदत्‍त नाम का पुत्र हुआ था । किसी एक समय उसी राजपुर नगर के प्रीतिवर्धन नामक उद्यानमें सागरसेन नामक जिनराज पधारे थे उनके केवलज्ञान की भक्ति से पूजा-वन्‍दना करने के लिए वह अपने पिता के साथ आया था । आप भी वहाँ पर गये थे इसलिए उसे देखकर आपका उसके साथ प्रेम हो गया था । इतना अधिक प्रेम हो गया था कि शरीरभेदको छोड़ कर और किसी बातकी अपेक्षा आप दोनों में भेद नहीं रह गया था ॥314-317॥

एवं दिनेषु गच्‍छत्‍सु केषुचिद्वणिजां वर: । जिनदत्‍तमवस्‍थाप्‍य स्‍वस्‍थाने निकटे मुने: ॥318॥
गुणपालाभिधान्‍स्‍य लब्‍धबोधिरदीक्षत । सुव्रताक्षान्तिसान्निध्‍यं सम्‍प्राप्‍यादाय संयमम् ॥319॥
पद्मावती च कौलीन्‍यं सुव्रता सान्‍वपालयत् । जिनदत्‍तोऽपि वित्‍तेश: पितु: पदमधिष्ठित: ॥320॥
मनोहरादिरामाभि: कामं कामान्‍समन्‍वभूत् । स रत्‍नद्वीपमर्थार्थ स्‍वयमेवागमिष्‍यति ॥321॥
	इस प्रकार कितने ही दिन व्‍यतीत हो जाने पर एक दिन वृषभदत्‍त सेठ अपने स्‍थान पर जिनदत्‍तको बैठाकर आत्‍मज्ञान प्राप्‍त होनेसे गुणपाल नामक मुनिराज के निकट दीक्षित हो गया और उसकी स्‍त्री पद्मावतीने भी सुव्रता नाम की आर्यिकाके पास जाकर संयम धारण कर लिया तथा उत्‍तम व्रत धारण कर वह अपनी कुलीनता की रक्षा करने लगी । इधर जिनदत्‍त भी धनका मालिक होकर अपने पिता के पद पर आरूढ़ हुआ और मनोहरा आदि स्त्रियों के साथ इच्‍छानुसार भोग भोगने लगा । वह जिनदत्‍त धन कमानेके लिए स्‍वयं ही इस रत्‍नद्वीप में आवेगा ॥318-321॥

तेनैवास्‍मदभिप्रेतकार्यसिद्धिर्भविष्‍यति । इत्‍यसौ चागमत्‍केषुचिद्दिनेषु तदन्तिकम् ॥322॥
ततस्‍तुष्‍ट: खगाधीश: कृतप्राघूर्णिकक्रिय: । मित्र गन्‍धर्वदत्‍ताया: मत्‍सुताया: स्‍वयंवरम् ॥323॥
त्‍वत्‍पुरे कारयेत्‍येनमभ्‍यधादधिकादर: । जिनदत्‍तोऽपि तां नीत्‍वा सह राजपुरं खगै: ॥324॥
	उसी से हमारे इष्‍ट कार्यकी सिद्धि होगी । इस तरह कितने ही दिन बीत जानेपर वह जिनदत्‍त गरूड़वेगके पास आया । इससे गरूड़वेग बहुत ही सन्‍तुष्‍ट हुआ । उसने जिनदत्‍तका अच्‍छा सत्‍कार किया । तदनन्‍तर विद्याधरोंके राजा गरूड़वेगने बड़े आदरके साथ जिनदत्‍तसे कहा कि हे मित्र ! आप अपनी नगरी में मेरी पुत्री गन्‍धर्वदत्‍ताका स्‍वयंवर करा दो । उसकी आज्ञानुसार जिनदत्‍त भी अनेक विद्याधरोंके साथ गन्‍धर्वदत्‍तको राजपुर नगर ले गया ॥322-324॥

स्‍वयंवरं समुद्धोष्‍य मनोहरवनान्‍तरे । मनोहरं समुत्‍पाद्य स्‍वयंवरमहागृहम् ॥325॥
	वहाँ जाकर उसने मनोहर नाम के वन में स्‍वयंवर होनेकी घोषणा कराई और एक बहुत सुन्‍दर बड़ा भारी स्‍वयंवर - गृह बनवाया ॥325॥

कलाविदग्‍धविद्येशभूगोचरमहीशिषु । कुमारेषु प्रयातेषु जिनपूजां न्‍यवर्तयत् ॥326॥
	जब अनेक कलाओंमें चतुर विद्याधर तथा भूमिगोचरी राजकुमार आ गये तब उसने जिनेन्‍द्र भगवान् की पूजा कराई ॥326॥

तदा गन्‍धर्वदत्‍तापि स्‍वयंवरसभागृहम् । प्रविश्‍य वीणांचादाय सुघोषाख्‍यां सुलक्षणाम् ॥327॥
	उसी समय गन्‍धर्वदत्‍ताने भी सुघोषा नाम की उत्‍तम लक्षणों वाली वीणा लेकर स्‍वयंवरके सभागृह में प्रवेश किया ॥327॥

स्‍वरग्रामादिसद्वाद्यं शुद्धदेशजलक्षणम् । गीतमिश्रं विधायैतानधरीकृत्‍य भूभुज: ॥328॥
स्थिता जीवन्‍धरस्‍तस्‍या वीणाविद्याकृतं मदम् । निराचिकीर्षुरागत्‍य स्‍वयंवरसभागृहम् ॥329॥
अपक्षपतितान् प्राज्ञान् वीणाविद्याविशारदान् । गुणदोषपरीक्षायां नियोज्‍योभयसम्‍मतान् ॥330॥
वहाँ आकर उसने गीतोंसे मिले हुए शुद्ध तथा देशज स्‍वरोंके समूह से वीणा बजाई और स‍ब राजाओं को नीचा दिखा दिया । तदनन्‍तर उसका वीणासम्‍बन्‍धी मद दूर करने की इच्छा से जीवन्‍धर कुमार स्‍वयंवर-सभाभवन में आये । आते ही उन्‍होंने उन लोगों को गुण और दोषकी परीक्षा करने में नियुक्‍त किया कि जो किसी के पक्षपाती नहीं थे, बुद्धिमान् थे, वीणाकी विद्यामें निपुण थे और दोनों पक्षके लोगों को इष्‍ट थे ॥328-330॥

निर्दोषा दीयतां वीणेत्‍यभ्‍यधात्‍तन्नियोगिन: । वीणास्त्रिचतुरास्‍तस्‍मै तदानीय समर्पयन् ॥331॥
केशरोमलवादीनां दोषाणां तासु दर्शनात् । स ता: सर्वा निराकृत्‍य कन्‍यकां प्रत्‍यपादयत् ॥332॥
यदि निर्मत्‍सरासि त्‍वं त्‍वद्वीणा दीयतामिति । अदितासौ च तां वीणां स्‍वकरस्‍थां कृतादरम् ॥333॥
नामादाय कुमारेण शास्‍त्रमार्गानुसारिणा । गीतमिश्रितवाद्येन मन्‍द्रतारेण हारिणा ॥334॥
मधुरेण मृगाणान्‍च मनोविभ्रमकारिणा । गीतन्‍च साधुवादोद्घप्रसूनार्चनभासिना ॥335॥
इसके बाद उन्‍होंने कार्य करने के लिए नियुक्‍त पुरूषोंसे ‘निर्दोष वीणा दी जाय’ यह कहा । नियोगी पुरूषोंने तीन-चार वीणाएं लाकर उन्‍हें सौंप दीं परन्‍तु जीवन्‍धर कुमार ने उन सबमें केश रोम लव आदि दोष दिखाकर उन्‍हें वापिस कर दिया और कन्‍या गन्‍धर्वदत्‍तासे कहा कि ‘यदि तू ईर्ष्‍या रहित है तो अपनी वीणा दे’। गन्‍धर्वदत्‍ताने अपने हाथकी वीणा बड़े आदरसे उन्‍हें दे दी । कुमार ने उसकी वीणा ले कर गाया, उनका वह गाना शास्‍त्रके मार्गका अनुसरण करने वाला था, गीत और बाजेकी आवाजसे मिला हुआ था, गंभीर ध्‍वनिसे सहित था, मनोहर था, मधुर था, हरिणोंके मन में विभ्रम उत्‍पन्‍न करनेवाला था और उस विद्याके जानकार लोगों के धन्‍यवाद रूपी श्रेष्‍ठ फूलों की पूजासे सुशोभित था ॥331-335॥

ह्णदि गन्‍धर्वदत्‍तैनं पन्‍चबाणप्रचोदिता । मालयालन्‍चकाराये सम्‍मुखे किं न जायते ॥336॥
	उनका ऐसा गाना सुनकर गन्‍धर्वदत्‍ता ह्णदय में कामदेव के बाणोंसे प्रेरित हो उठी । इसलिए इसने उन्‍हें माला से अलंकृत कर दिया सो ठीक ही है क्‍योंकि पुण्‍य के सम्‍मुख रहते हुए क्‍या नहीं होता है ? अर्थात् सब कुछ होता है ॥336॥

हीनभासोऽभवन्‍केचिद्दिनदीपोपमा: परे । निशाप्रदीपसंकाशा भासमानाननास्‍तदा ॥337॥
	उस समय कितने ही लोग दिन में जलाये हुए दीपकके समान कान्तिहीन हो गये और कितने ही लोग रात्रिमें जलाये हुए दीपकोंके समान देदीप्‍यमान मुखके धारक हो गये । भावार्थ – जो ईर्ष्‍यालु थे वे जीवन्‍धर कुमारकी कुशलता देख कर मलिनमुख हो गये और जो गुणग्राही थे उनके मुख सुशोभित होने लगे ॥337॥

सुघोषाहेतुना प्राप्‍तकुमारा परितोषिणी । गन्‍धर्वदत्‍ता तां वीणामात्‍मन्‍येवमभाषत ॥338॥
कुलोचिता सुघोषा त्‍वं मधुरा चित्‍तहारिणी । कुमारसंगमे हेतुर्दूतीव कुशला मम ॥339॥
	गन्‍धर्वदत्‍ता सुघोषा नामक वीणाके द्वारा ही जीवन्‍धर कुमार को प्राप्‍त कर सकी थी इसलिए वह सन्‍तुष्‍ट हो कर अपने मन में इस प्रकार कह रही थी कि हे सुघोषा ! तू मेरे कुलके योग्‍य है, मधुर है, और मनको हरण करने वाली है, कुमारका संग प्राप्‍त करानेमें तू ही चतुर दूतीके समान कारण हुई है ॥338–339॥ 

काष्‍ठांगारिकपुत्रेण चादितेन सुदुर्जनै: । गन्‍धर्वदत्‍तामाहर्तुमुद्यमो विहितस्‍तदा ॥340॥
कुमारोऽपि विदित्‍वैतद्वलाधिकपुरस्‍सरै: । विद्याधरै: समं गन्‍धगजं जयगिरिश्रुतिम् ॥341॥
आरूह्य शत्रुसैन्‍यस्‍य प्रतीपमगमत्‍क्रुधा । तदा गरूडवेगाख्‍यविद्याधरधराधिप: ॥342॥
पिता गन्‍धर्वदत्‍ताया गत्‍वा मध्‍यस्‍थतां तयो: । उपायकुशल: शत्रुबलं प्रशममानयत् ॥343॥
	उस समय दुर्जनोंके द्वारा प्रेरित हुए काष्‍ठांगारिकके पुत्र कालांगारिकने गन्‍धर्वदत्‍ताको हरण करने का उद्यम किया । जब जीवन्‍धर कुमार को इस बात का पता चला तब वे अधिक बलवान् विद्याधरोंके साथ जयगिरि नामक गन्‍धगज पर सवार होकर बड़े क्रोधसे शत्रु-सेना के सम्‍मुख गये । उसी समय उपाय करने में निपुण गन्‍धर्वदत्‍ताके पिता गरूड़वेग नामक विद्याधरोंके राजा ने  उन दोनोंकी मध्‍यस्‍थता प्राप्‍त कर शत्रुकी सेना को शान्‍त कर दिया ॥340-343॥

ततस्‍तयोर्विवाहेन विधायासौ समागमम् । कृतार्थोऽभूत्पितुर्नान्‍यत्‍कार्य कन्‍यासमर्पणात् ॥344॥
	तदनन्‍तर विवाहके द्वारा जीवन्‍धर कुमार और गन्‍धर्वदत्‍ताका समागम कराकर गरूड़वेग कृतकृत्‍य हो गया सो ठीक ही है क्‍योंकि पिताको कन्‍या समर्पण करने के सिवाय और कुछ काम नहीं है ॥344॥

तयो: परस्‍परप्रेमप्रवृद्धसुखयोरगात् । निर्वृति: परमां काष्‍ठां समसंयोगसम्‍भवा ॥345॥
	परस्‍परके प्रेमसे जिनका सुख बढ़ रहा है ऐसे उन दोनोंकी सम संयोगसे उत्‍पन्‍न होने वाली तृप्ति परम सीमाको प्राप्‍त हो रही थी ॥345॥

अथान्‍यदा मधौ मासे मदनोदयसाधने । सुरादिमलयोद्याने वनक्रीडानिमित्‍तकम् ॥346॥
नृपेण सह सर्वेषु पौरेषु सुखलिप्‍सया । आविष्‍कृतस्‍वसम्‍पत्‍सु यातेषु परमोत्‍सवात् ॥347॥
	अथानन्‍तर-कामदेव को उत्‍तेजित करने वाला वसन्‍त ऋतु आया । उसमें सब नगर-निवासी लोग सुख पानेकी इच्छा से अपनी सब सम्‍पत्ति प्रकट कर बड़े उत्‍सव से राजा के साथ सुरमलय उद्यानमें वन-क्रीड़ाके निमित्‍त गये ॥346-347॥

पुरे तस्मिन्‍वणिड्.मुख्‍योऽभूद्वैश्रवणदत्‍तवाक् । तनूजा चूतमंजर्या तस्‍यासीत्‍सुरमंजरी ॥348॥
तस्‍या: श्‍यामलता चेटक्‍यसौ चन्‍द्रोदयाह्णय: । चूर्णवासोऽयमस्‍त्‍यन्‍यो नास्‍माद्रन्‍धेन बन्‍धुर: ॥349॥ 
इत्‍यात्‍मस्‍यामिनीदाक्ष्‍यप्रकाशनपरायणा । इतस्‍तत: समुद्धुष्‍य वि‍चचार जनान्‍तरे ॥350॥
	उसी नगर में वैश्रवणदत्‍त नामक एक सेठ रहता था । उसकी आम्रमन्‍जरी नाम की स्‍त्रीसे सुरमन्‍जरी नाम की कन्‍या हुई थी । उस सुरमन्‍जरीकी एक श्‍यामलता नाम की दासी थी । वह भी सुरमन्‍जरीके साथ उसी उद्यानमें आई थी । उसके पास एक चन्‍द्रोदय नाम का चूर्ण था उसे लेकर वह यह घोषणा करती फिरती थी कि सुगन्धिकी अपेक्षा इस चूर्णसे बढ़कर दूसरा चूर्ण है ही नहीं । इस प्रकार वह अपनी स्‍वामिनीकी चतुराईको प्रकट करती हुई लोगों के बीच घूम रही थी ॥348-350॥

कुमारदत्‍तवैश्‍यस्‍य विमलायां सुताभवत् । गुणमालामला तस्‍याश्‍चेटकी पटुभाषिणी ॥351॥
विद्युल्‍लताभिधा चूर्णवासोऽयं षट्पदावृत: । वर्य: सूर्योदयो नाम नेट्टक्‍स्‍वर्गेऽपि विद्यते ॥352॥ 
इति विद्वत्‍सभामध्‍ये भूय: स्‍वस्‍वामिनीगुणम् । विद्योतयन्‍ती ब्रभ्राम सुम्रूर्गर्वग्रहाहिता ॥353॥
	उसी नगर में एक कुमारदत्‍त नाम का सेठ रहता था । उसकी विमला स्‍त्रीसे अत्‍यन्‍त निर्मल गुणमाला नाम की पुत्री हुई थी । गुणमालाकी विद्युल्‍लता नाम की दासी थी जो बात-चीत करने में बहुत ही चतुर थी । अच्‍छी भौंहोंको धारण करने वाली तथा अभिमान रूपी पिशाचसे ग्रसी वह विद्युल्‍लता विद्वानों की सभा में बार-बार अपनी स्‍वामिनीके गुणोंको प्रकाशित करती और यह कहती हुई घूम रही थी कि यह सूर्योदय नाम का श्रेष्‍ठ चूर्ण है और इतना सुगन्धित है कि इस पर भौंरे आकर पड़ रहे हैं ऐसा चूर्ण स्‍वर्ग में भी नहीं मिल सकता है ॥351-353॥

एवं तयो: समुद्भूतमात्‍सर्याहितचेतसो: । विवादे सति तद्विद्यावेदिनस्‍तत्‍परीक्षितुम् ॥354॥
अभूवन्‍नक्षमास्‍तत्र जीवन्‍धरयुवेश्‍वर: । परीक्ष्‍य तत्‍स्‍वयं सम्‍यक्‍छेूष्‍ठश्‍चन्‍द्रोदयोऽनयो: ॥355॥
प्रत्‍यय: कोऽस्‍य चेद्वयक्‍तं दर्शयामीति तद्द्वयम् । अवष्‍टभ्‍य स्‍वहस्‍ताभ्‍यां विचिक्षेप ततो द्रुतम् ॥356॥
चन्‍द्रोदयमलिव्रातो गन्‍धोत्‍कर्षात्‍परीतवान् । दृष्‍ट्वा सर्वेऽपि तत्रस्‍थास्‍तत्‍तमेवास्‍तुवन्विद: ॥357॥
	इस दोनों दासियोंमें जब परस्‍पर विवाद होने लगा और इस विद्याके जानकार लोग जब इसकी परीक्षा करने में समर्थ नहीं हो सके तब वहीं पर खड़े हुए जीवन्‍धर कुमार ने स्‍वयं अच्‍छी तरह परीक्षा कर कह दिया कि इन दोनों चूर्णोंमें चन्‍द्रोदय नाम का चूर्ण श्रेष्‍ठ है । ‘इसका क्‍या कारण है ? यदि आप यह जानना चाहते हैं तो मैं यह अभी स्‍पष्‍ट रूप से दिखाता हूँ’ ऐसा कह कर जीवन्‍धर कुमार ने उन दोनों चूर्णोंको दोनों हाथोंसे लेकर ऊपरकी फेंक दिया । फेंकते देर नहीं लगी कि सुगन्धिकी अधिकताके कारण भौरोंके समूहने चन्‍द्रोदय चूर्णको घेर लिया । यह देख, वहाँ जो भी विद्वान् उपस्थित थे वे सब जीवन्‍धर कुमारकी स्‍तुति करने लगे ॥354-357॥

तदा प्रभृति ते कन्‍ये परस्‍परनिबन्‍धनम् । विद्याविहितसंघर्ष त्‍यजत: स्‍मास्‍तमत्‍सरे ॥358॥
	उस समय से उन दोनों कन्‍याओंने विद्यासे उत्‍पन्‍न होनेवाली परस्‍परकी ईर्ष्‍या छोड़ दी और दोनों ही मात्‍सर्यरहित हो गई ॥358॥

अथात्र नागरेष्‍वात्‍मवान्‍छया क्रीडनं वने । कुर्वत्‍स्‍वेकं समालोक्‍य कुक्‍कुरं खलबालका: ॥359॥
भर्त्‍सयन्ति स्‍म चापल्‍यात्‍सोऽपि धावन् भयाकुल: । हदे निपत्‍य तत्रैव प्राणमोक्षोन्‍मुखोऽभवत् ॥360॥
भृत्‍यैस्‍ततस्‍तमानाय्य जीवन्‍धरकुमारक: । कर्णौ तस्‍य नमस्‍कारपदै: सम्‍पर्यपूरयत् ॥361॥
प्रतिगृह्य नमस्‍कारं चन्‍द्रोदयगिरावभूत् । यक्ष: सुदर्शनो नाम स्‍मृतपूर्वभवस्‍तदा ॥362॥
प्रत्‍यागत्‍य कुमारं तं त्‍वत्‍प्रसादान्‍मयेदृशी । लब्‍धा विभूतिरित्‍युच्‍चै: स्‍तुत्‍या सम्‍पाद्य विस्‍मयम् ॥363॥
सर्वेषां दिव्‍यभूषाभि: कृतवित्‍तमपूजयत् । इत: प्रभृत्‍यहं स्‍मर्यो व्‍यसनोत्‍सवयोस्‍त्‍वया ॥364॥
कुमारेति तमभ्‍यर्थ्‍य स्‍वं धामैव जगाम स: । अकारणोपकाराणामवश्‍यंभावि तत्‍फलम् ॥365॥
	तदनन्‍तर-उधर नगरवासी लोग वन में अपनी इच्‍छानुसार क्रीड़ा करने लगे इधर कुछ दुष्‍ट बालकों ने एक कुत्‍ताको देखकर चपलता वश मारना शुरू किया । भय से व्‍याकुल हो कर वह कुत्‍ता भागा और एक कुण्‍डमें गिरकर मरणोन्‍सुख हो गया । जब जीवन्‍धर कुमार ने यह हाल देखा तो उन्‍होंने अपने नौकरों से उस कुत्‍तेको वहाँ से निकलवाया और उसके दोनों कान पन्‍चनमस्‍कार मन्‍त्रसे भर दिये । नमस्‍कार मन्‍त्रको ग्रहण कर वह कुत्‍ता चद्रोदय पर्वत पर सुदर्शन नाम का यक्ष हुआ । पूर्व भवका स्‍मरण होते ही वह जीवन्‍धर कुमार के पास वापिस आया और कहने लगा कि मैंने यह उत्‍कृष्‍ट विभूति आपके ही प्रसादसे पाई है । इस प्रकार दिव्‍य आभूषणोंके द्वारा उस कृतज्ञ यक्षने सबको आश्‍चर्यमें डालकर जीवन्‍धर कुमारकी पूजा की और कहा कि हे कुमार ! आज से लेकर दु:ख और सुख के समय आप मेरा स्‍मरण करना । इस प्रकार कुमारसे प्रार्थना कर वह अपने स्‍थान पर चला गया । आचार्य कहते हैं कि बिना कारण ही जो उपकार किये जाते हैं उनका फल अवश्‍य होता है ॥359-365॥

चिरं वने विह्णत्‍यैवं निवृत्‍तौ गन्‍धवारण: । तन्‍महीशस्‍य नाम्‍नाशनिघोषो जनघोषत: ॥366॥
समुद्भ्रान्‍तो निवार्योऽन्‍यैरधावत्‍स्‍यन्‍दनं प्रति । सुदृप्‍त: सुरमंजर्या: स कुमारो विलोक्‍य तम् ॥367॥
विनयोन्‍नयनिर्णीतक्रिय: सम्‍प्राप्‍य हेलया । कृत्‍वा परिश्रमं तस्‍य द्वात्रिंशत्‍केलिभि: स्‍वयम् ॥368॥
वीतश्रमस्‍तमस्‍पन्‍दं हेलयालानमापयत् । दृष्‍ट्वास्‍य गजविज्ञानं पुरं शंसन् जनोऽविशत् ॥369॥
	इस प्रकार वन में चिरकाल तक क्रीड़ा कर जब सब लोग लौट रहे थे तब राजाका अशनिघोष नाम का मदोन्‍मत्‍त हाथी लोगोंका हल्‍ला सुन कर बिगड़ उठा । वह अहंकार से भरा हुआ था और साधारण मनुष्‍य उसे वश नहीं कर सकते थे । वह हाथी सुरमन्‍जरीके रथकी ओर दौड़ा चला आ रहा था । उसे देख कर जीवन्‍धर कुमार ने हाथीकी विनय और उन्‍नय क्रियाका शीघ्र ही निर्णय कर लिया, वे लीला पूर्वक उसके पास पहुँचे, बत्‍तीस तरहकी क्रीड़ाओं के द्वारा उसे खेद खिन्‍न कर दिया परन्‍तु स्‍वयंको कुछ भी खेद नहीं होने दिया । अन्‍त में वह हाथी निश्‍चेष्‍ट खड़ा हो गया और उन्‍होंने उसे आलानसे बाँध दिया । यह सब देख नगरवासी लोग जीवन्‍धर कुमार के हस्ति-विज्ञान की प्रशंसा करते हुए नगर में प्रविष्‍ट हुए ॥366-369॥

तदा प्रभृत्‍यगात्‍कामव्‍यामोहे सुरमंजरी । जीवन्‍धरकुमारावलोकनाकुलिताशया ॥370॥
	जीवन्‍धर कुमार के देखने से जिसका ह्णदय व्‍याकुलित हो रहा है ऐसी सुरमन्‍जरी उसी समय से काम से मोहित हो गई ॥370॥

इंगितैश्‍चेष्टितैस्‍तस्‍या: संकथाभिश्‍च युक्तित: । माता पिता च जीवन्‍धराभिलाषपरायणाम् ॥371॥
विज्ञाय तां निवेद्यैतत्‍तत्पित्रे तदनुज्ञया । विभूतिमत्‍कुमाराय शुभयोगे वितेरनु: ॥372॥
	सुरमन्‍जरीके माता-पिताने, उसकी इंगितोंसे, चेष्‍टाओंसे तथा बात-चीतसे युक्ति पूर्वक यह जान लिया कि इसकी जीवन्‍धर कुमारमें लग रही है । तदनन्‍तर उन्‍होंने जीवन्‍धर कुमार के माता-पितासे निवेदन किया और उनकी आज्ञानुसार शुभ योग में ऐश्‍वर्यको धारण करने वाले जीवन्‍धर कुमार के लिए वह कन्‍या समर्पण कर दी ॥371-372॥

तत: समुचितप्रेम्‍णा स कामं सुखमन्‍वभूत् । तत्र तच्‍छौर्य सौभाग्‍यसंकथां सन्‍ततं जनै: ॥373॥
क्रियमाणां दुरात्‍माऽसौ काष्‍ठांगारिकभूपति: । कोपादशक्रुवन्‍सोढुं मद्रन्‍धगजबाधनम् ॥374॥
कृत्‍वा जीवन्‍धरस्‍तस्‍य परिभूतिं व्‍यधादधी: । पथ्‍यामलशुण्‍ठयादिदानग्रहणकर्मण: ॥375॥
निजजात्‍यनुरूपाद्यो विमुख: सुष्‍ठु गर्वित: । राजपुत्रोचिते वृत्‍ते विषक्‍तोऽयं वराटज: ॥376॥
कृतान्‍तवदनं सद्य: प्रापयेमं कुचेष्टितम् । इत्‍याख्‍यंचण्‍डदेण्‍डाख्‍यं मुख्‍यं तत्‍पुररक्षिणम् ॥377॥
	इसके बाद जीवन्‍धर कुमार उचित प्रेम करते हुए सुरमन्‍जरीके साथ इच्‍छानुसार सुख का उपभोग करने लगे । तदनन्‍तर नगर के लोग निरन्‍तर जीवन्‍धर कुमारकी शूर-वीरता और सौभाग्‍य–शीलताकी कथा करने लगे परन्‍तु उसे दुष्‍ट काष्‍ठांगारिक राजा सहन नहीं कर सका इसलिए उसने क्रोधमें आकर लोगोंसे कहा कि इस मुर्ख जीवन्‍धरने मेरे गन्‍धवारण हाथी को बाधा पहुँचा कर उसका तिरस्‍कार किया है । यह वैश्‍यका पुत्र है इसलिए हरड, आँवला, शोंठ आदि चीजोंका क्रय-विक्रय करना इसका काम है परन्‍तु यह अपनी जातिके कार्योंसे तो विमुख रहता है और अहंकार से चूर हो कर राजपुत्रों के करने योग्‍य कार्य में आसक्‍त होता है । इसलिए खोटी चेष्‍टा करने वाले इस दुष्‍टको शीघ्र ही यमराज के मुख में भेज दो । इस प्रकार उसने चण्‍ड दण्‍ड नामक, नगर के मुख्‍य रक्षकको आज्ञा दी ॥373-377॥

स सन्‍नद्धबलोऽधावदभि जीवन्‍धरं क्रुधा । स कुमारोऽपि तज्‍ज्ञात्‍वा ससहायो युयुत्‍सया ॥378॥
तमभ्‍येत्‍य तदेवास्‍मै ददौ भंगमभंगुर: । पुन: कुपितवान्‍काष्‍ठांगारिक: स्‍वबलं बहु ॥379॥
प्राहिणोत्‍तन्निरीक्ष्‍यार्द्रचित्‍तो जीवन्‍धरो वृथा । क्षुद्रप्राणिविघातेन किमनेन दुरात्‍मकम् ॥380॥ 
काष्‍ठांगारिकमेवैनमुपायै: प्रशमं नये । इति यक्षं निजं मित्रमस्‍मरत्‍सोऽप्‍युपागत: ॥381॥
ज्ञातजीवन्‍धराकूतस्‍तत्‍सर्व शान्तिमानयत् । ततो विजयगिर्याख्‍यं समारोप्‍य गजाधिपम् ॥382॥
कुमारं तदनुज्ञानात्‍स्‍वावासमनयत्‍सुह्णत् । स्‍वगेहदर्शनं नाम सद्भाव: सुह्णदां स हि ॥383॥
	चण्‍डदण्‍ड भी सेना तैयार कर क्रोधसे जीवन्‍धर कुमार के सम्‍मुख दौड़ा । इधर जीवन्‍धर कुमार को भी इसका पता लग गया इसलिए वे भी मित्रोंको साथ ले युद्ध करने की इच्छा से उसके सम्‍मुख गये और स्‍वयं सुरक्षित रह कर उसे उसी समय पराजित कर दिया । इससे काष्‍ठांगारिक और भी कुपित हुआ और उसने बहुत-सी सेना भेजी । उस सेना को देख कर जीवन्‍धर कुमार दयार्द्धचित्‍त होकर विचार करने लगे कि इन क्षुद्र प्राणियोंको व्‍यर्थ मारनेसे क्‍या लाभ है ? मैं किन्‍हीं उपायों से इस दुष्‍ट काष्‍ठांगारिकको ही शान्‍त करता हूँ । ऐसा विचार कर उन्‍होंने अपने मित्र सुदर्शन यक्षका उपकार किया और उसने भी आकर तथा जीवन्‍धर कुमारका अभिप्राय जान कर सब उपद्रव शान्‍त कर दिया । तदनन्‍तर वह यक्ष, जीवन्‍धर कुमारकी सम्‍मतिसे उन्‍हें विजयगिरि नामक हाथी पर बैठा कर अपने घर ले गया सो ठीक ही है क्‍योंकि मित्र के लिए अपना घर दिखलाना मित्रोंका सद्भाव रहना ही है ॥378-383॥

सहाया बान्‍धवाश्‍चास्‍य प्रवृत्‍तेरनभिज्ञका: । पवनान्‍दोलितालोलबालपल्‍लवलीलया ॥384॥
अकम्पिषत सर्वेऽपि स्‍वान्‍सन्‍धर्तुमशक्‍तका: । गन्‍धर्वदत्‍ता तद्याननिमित्‍तज्ञा निराकुला ॥385॥
कुमारस्‍य न भीरस्ति तद्धिभीत स्‍म मात्र भो: । स मड्.क्ष्‍वेतीतितान् सर्वान् प्रशान्तिं प्रापयत्‍सुधी: ॥386॥
	जीवन्‍धर कुमारकी प्रवृत्तिको नहीं जानने वाले उनके साथी और भाई-बन्‍धुलोग हवासे हिलते हुए चन्‍चल छोटे पत्‍तोंके समान कँपने लगे और वे सब अपने आपको संभालनेमें समर्थ नहीं हो सके । परन्‍तु गन्‍धर्वदत्‍ता जीवन्‍धरके जानेका कारण जानती थी इसलिए वह निराकुल रही । ‘कुमार को कुछ भी भय नहीं है, इसलिए आप लोग डरिये नहीं, वे शीघ्र ही आजावेंगे, ऐसा कह कर उस बुद्धिमतीने सबको शान्‍त कर दिया ॥384–386॥

जीवन्‍धरोऽपि यक्षस्‍य वसतौ सुचिरं सुखम् । स्थित्‍वा जिगमिषां स्‍वस्‍याज्ञापयद्यक्षमिंगितै: ॥387॥
	उधर जीवन्‍धर कुमार भी यक्षके घर में बहुत दिन त‍क सुख से रहे । तदनन्‍तर चेष्‍टाओंसे उन्‍होंने यक्षसे अपने जानेकी इच्‍छा प्रकट की ॥387॥

तदभिप्रायमालक्ष्‍य यक्षो दत्‍वा स्‍फुरत्‍प्रभाम् । साधनीमीप्सितार्थानां मुद्रिकां कामरूपिणीम् ॥388॥
तदद्रेरवतार्येनं न भीरस्‍य कुतश्‍चन । इति किंचिदनुव्रज्‍य तममुंचत्‍कृतांचन: ॥389॥
	उनका अभिप्राय जानकर यक्षने उन्‍हें जिसकी कान्ति देदीप्‍यमान है, जो इच्छित कार्योंको सिद्ध करने वाली है, और इच्‍छानुसार रूप बना देने वाली है ऐसी एक अंगूठी देकर उस पर्वत से नीचे उतार दिया और उन्‍हें किसीसे भी भयकी आशंका नहीं है यह विचार कर वह यक्ष कुछ दूर तो उनके पीछे आया और बादमें पूजा कर चला गया ॥388-389॥

कुमारोऽपि तत: किंचिद्रत्‍वान्‍तरमुपेयिवान् । पुरं चन्‍द्राभनामानं सज्‍योत्‍स्‍त्रं वा सुधागृहै: ॥390॥
	कुमार भी वहाँ से कुछ दूर चल कर चन्‍द्राभ नामक नगर में पहुँचे । वह नगर चूनासे पुते हुए महलोंसे ऐसा जान पड़ता था मानों चाँदनीसे सहित ही हो ॥390॥

नृपो धनपतिस्‍तस्‍य पालको लोकपालवत् । देवी तिलोत्‍तमा तस्‍य तयो: पद्मोत्‍तमा सुता ॥391॥
	वहाँ के राजाका नाम धनपति था जो कि लोकपालके समान नगरकी रक्षा करता था । उसकी रानीका नाम तिलोत्‍तमा था और उन दोनोंके पद्मोत्‍तमा नाम की पुत्री थी ॥391॥

सा विहर्तुं वनं याता दष्‍टा दुष्‍टाहिना तदा । य इमां निर्विषीकुर्यान्‍मणिमन्‍त्रौषधादिभि: ॥392॥
मयेयं कन्‍यका तस्‍मै सार्धराज्‍या प्रदास्‍यते । घोषणामिति भूपाल: पुरे तस्मिन्‍नचीकरत् ॥393॥
	वह कन्‍या विहार करने के लिए वन में गई थी, वहाँ दुष्‍ट साँपने उसे काट खाया, यह देख राजा ने  अपने नगर में घोषणा कराई कि जो कोई मणि मन्‍त्र औषधि आदिके द्वारा इस कन्‍याको निर्विष कर देगा मैं उसे यह कन्‍या और आधा राज्‍य दूंगा ॥392-393॥


फणिवैद्यास्‍तदाकर्ण्‍य प्रागप्‍यादिष्‍टमीदृशम् । मुनिनादित्‍यनाम्रेति कन्‍यालोभाच्चिकित्सितुम् ॥394॥
सम्‍प्राप्‍य बहवो नोपसंहर्तुं तदशक्रुवन् । राजाज्ञया पुनर्वैद्यमन्‍वेष्‍टुं परिचारका: ॥395॥
धावन्‍तो दैवसंयोगात्‍कुमारमवलोक्‍य ते । किमस्ति विषविज्ञानमित्‍यपृच्‍छंस्‍तमाकुला: ॥396॥
	आदित्‍य नाम के मुनिराजने यह बात पहले ही कह रक्‍खी थी इसलिए राजाकी यह घोषणा सुनकर साँपके काटनेका दवा करने वाले बहुत से वैद्य, कन्‍याके लोभसे चिकित्‍सा करने के लिए आये परन्‍तु उस विषको दूर करने में समर्थ नहीं हो सके । तदनन्‍तर राजाकी आज्ञा से सेवक लोग फिर भी किसी वैद्यको ढूँढ़नेके लिए निकले और इधर-उधर दौड़-धूप करनेवाले उन सेवकोंने भाग्‍यवश जीवन्‍धर कुमार को देखा । देखते ही उन्‍होंने बड़ी व्‍यग्रतासे पूछा कि क्‍या आप विष उतारना जानते हैं ? ॥394-396॥

सोऽपि तज्‍ज्ञायते किंचिन्‍मयेति प्रत्‍यभाषत । तद्वच:श्रुतिसन्‍तुष्‍टास्‍ते नयन्ति स्‍म तं मुदा ॥397॥
	जीवन्‍धर कुमार ने भी उत्‍तर दिया कि हाँ, कुछ जानता हूं । उनके वचन सुनकर सेवक लोग बहुत ही सन्‍तुष्‍ट हुए और उन्‍हें बड़े हर्ष से साथ ले गये ॥397॥

सोऽपि यक्षमनुस्‍मृत्‍य फणिमन्‍त्रविशारद: । अभिमन्‍त्र्याकरोद्वीतविषवेगां नृपात्‍मजाम् ॥398॥
	साँप काटनेका मन्‍त्र जानने में निपुण जीवन्‍धरने भी उस यक्षका स्‍मरण किया और मन्‍त्रसे अभिमन्त्रित कर राजपुत्रीको विष-वेगसे रहित कर दिया ॥398॥

जाततोषो नृपस्‍तस्‍य सत्‍वच्‍छायादिलक्षणै: । अवश्‍यं राजवंशोऽयमिति निश्चित्‍य पुत्रिकाम् ॥399॥
अर्धराज्‍यंच पूर्वोक्‍तं तस्‍मै वितरति स्‍म स: । तत: स लोकपालादिकन्‍यकाभ्रातृभि: समम् ॥400॥
द्वात्रिंशता चिरं रेमे तद्गुणैरनुरन्जित: । दिनानि कानिचित्‍तत्र स्थित्‍वा दैवप्रचोदित: ॥401॥
कदाचिन्निशि केनापि जनेनानुपलक्षित: । गत्‍वा गव्‍यूतिका: काश्चित्‍क्षेमाख्‍यविषये पुरम् ॥402॥
क्षेमाह्णयमवाप्‍यास्‍य वने बाह्ये मनोरमे । सहस्‍त्रकूटै राजन्‍तं जिनालयमलोकत ॥403॥
	इससे राजा को बहुत सन्‍तोष हुआ उसने तेज तथा कान्ति आदि लक्षणों से निश्‍चय कर लिया कि यह अवश्‍य ही राजवंश में उत्‍पन्‍न हुआ है इसलिए उसने अपनी पुत्री और पहले कहा हुआ आधा राज्‍य उन्‍हें समर्पण कर दिया । उस कन्‍याके लोकपाल आदि बत्‍तीस भाई थे उनके गुणों से अनुरन्जित होकर जीवन्‍धर कुमार उन्‍हींके साथ चिरकाल तक क्रीड़ा करते रहे । तदनन्‍तर वहाँ कुछ दिन रहकर भाग्‍य की प्रेरणासे वे किसीसे कुछ कहे बिना ही रात्रिके समय चुपचाप वहाँसे चल पड़े और कितने ही कोश चलकर क्षेम देशके क्षेम नामक नगर में जा पहुँचे । वहाँ उन्‍होंने नगर के बाहर मनोहर वन में हजार शिखरोंसे सुशोभित एक जिन-मन्दिर देखा ॥399-403॥

लोकनानन्‍तरं नत्‍वा कृतांजलिपुट: पुन: । त्रि:परीत्‍य स्‍तुर्ति कर्तुं विधिनारब्‍धवांस्‍तदा ॥404॥
	जिन मन्दिरको देखते ही उन्‍होंने नमस्‍कार किया, हाथ जोड़े, तीन प्रदक्षिणाएँ दीं और उसी समय विधिपूर्वक स्‍तुति करना शुरू कर दिया ॥404॥

सहसैवात्‍मनो रागं व्‍यक्‍तं बहिरिवार्पयन् । चम्‍पकानोकह: प्रादुरासीदेको निजोद्रमै: ॥405॥	
	उसी समय अकस्‍मात् एक चम्‍पाका वृक्ष मानो अपना अनुराग बाहिर प्रकट करता हुआ अपने फूलोंसे युक्‍त हो गया ॥405॥

कोकिलाश्‍च पुरा मूकीभूतास्‍तद्यानभेषजै: । चिकित्सिता इव श्राव्‍यमकूजन्‍मधुरस्‍वरम् ॥406॥
	जो कोकिलाएँ पहले गूँगीके समान हो रही थीं वे उन कुमार के शुभागमन रूप औषधिसे चिकित्‍सा की हुईके समान ठीक होकर सुननेके योग्‍य मधुर शब्‍द करने लगीं ॥406॥

तज्‍जैनभवनाभ्‍यर्णवर्तिन्‍यच्‍छाम्‍बुसम्‍भृते । स्‍फटिकद्रवपूर्णे वा व्‍यकसन् सरसि स्‍फुटम् ॥407॥
सर्वाणि जलपुष्‍पाणि सम्‍भ्रमद्भ्रमरारवम् । तद्रोपुरकवाटानामुद्घाटनमभूत्‍स्‍वयम् ॥408॥
	उस जैन-मन्दिरके समीप ही एक सरोवर था जो स्‍वच्‍छ जलसे भरा हुआ था और ऐसा जान पड़ता था मानो स्‍फटिक मणिके द्रवसे ही भरा हो । उस सरोवरमें जो कमल थे वे सबके सब एक साथ फूल गये और उनपर भ्रमर मँडराते हुए गुंजार करने लगे । इसके सिवाय उस मन्दिरके द्वारके किवाड़ भी अपने आप खुल गये ॥407-408॥

तद्विलोक्‍य समुत्‍पन्‍नभक्ति: स्‍नानविशुद्धिभाक् । तत्‍सरोवरसम्‍मूतप्रसवैर्बहुभिर्जिनान् ॥409॥
अभ्‍यर्च्‍यार्थ्‍यैर्मुदाव्‍यग्रमस्‍तोष्‍टेष्‍टैरभिष्‍टवै: । सुता तत्र सुभद्राख्‍यश्रेष्ठिनो निर्वृतेश्‍च सा ॥410॥
साक्षाल्‍लक्ष्‍मीरिवाक्षूणाभून्‍नाम्‍ना क्षेमसुन्‍दरी । तद्भापि भर्तृसान्निध्‍ये चम्‍पकप्रसवादिकम् ॥411॥
समादिशत्‍पुरा गर्वं मु‍नीन्‍द्रो विनयन्‍धर: । तत्रस्‍थास्‍तत्‍परीक्षार्थ नियुक्‍तपुरूषास्‍तदा ॥412॥
	यह अतिशय देख, जीवन्‍धर कुमारकी भक्ति और भी बढ़ गई उन्‍होंने उसी सरोवरमें स्‍नान कर विशुद्धता प्राप्‍त की और फिर उसी सरोवरमें उत्‍पन्‍न हुए बहुतसे फूल लेकर जिनेन्‍द्र भगवान् की पूजा की तथा अर्थोंसे भरे हुए अनेक इष्‍ट स्‍तोत्रोंसे निराकुल होकर उनकी स्‍तुति की । उस नगर में सुभद्र सेठकी निर्वृति नाम की स्‍त्रीसे उत्‍पन्‍न हुई एक क्षेमसुन्‍दरी नाम की कन्‍या थी जो कि साक्षात् लक्ष्‍मी के समान सुशोभित थी । पहले किसी समय विनयन्‍धर नाम के मुनिराजने कहा था कि क्षेमसुन्‍दरीके पतिके समीप आनेपर चंपाका वृक्ष फूल जायगा, आदि चिह्न बतलाये थे । उसी समय सेठने उसकी परीक्षा करने के लिए वहाँ कुछ पुरूष नियुक्‍त कर दिये थे ॥409-412॥

जीवन्‍धरकुमारावलोकनाज्‍जातसम्‍मदा: । सफलोऽस्‍मन्नियोगोऽभूदिति तत्‍क्षणमेव ते ॥413॥
न्‍यबोधयन् समस्‍तं तत्‍सम्‍प्राप्‍य स्‍वामिनं निजम् । सोऽपि सन्‍तुष्‍य नासत्‍यं मुनीनां जातुचिद्वच: ॥414॥
	जीवन्‍धर कुमार के देखने से वे पुरूष बहुत ही हर्षित हुए और कहने लगे कि आज हमारा नियोग पूरा हुआ । उन लोगोंने उसी समय जाकर यह स‍ब समाचार अपने स्‍वामीसे निवेदन किया । उसे सुनकर सेठ भी सन्‍तुष्‍ट होकर कहने लगा कि मुनियोंका वचन कभी असत्‍य नहीं होता ॥413-414॥

इति तस्‍मै सुतां योग्‍यां विधिना श्रीमतेऽदित । तथा प्राड्.मे मुदा राजपुरे निवसते नृप: ॥415॥
सत्‍यन्‍धरोऽददादेतद्धनुरेतान् शंराश्‍च ते । योग्‍यांस्‍तत्‍वं गृहाणेति भूयस्‍तेनाभिभाषित: ॥416॥
	इस प्रकार प्रसन्‍न होकर उसने श्रीमान् जीवन्‍धर कुमार के लिए विधि-पूर्वक अपनी योग्‍य कन्‍या समर्पित कर दी । तदनन्‍तर वही सेठ जीवन्‍धर कुमारसे कहने लगा कि जब मैं पहले राजपुर नगर में रहता था तब राजा सत्‍यन्‍धरने मुझे यह धनुष और ये बाण दिये थे, ये आपके ही योग्‍य हैं इसलिए इन्‍हें आपही ग्रहण करें – इस प्रकार कहकर वह धनुष और बाण भी दे दिये ॥415-416॥

गृहीत्‍वा सुष्‍ठु सन्‍तुष्‍टस्‍तत्‍पुरं सुखमावसत् । एवं गच्‍छति कालेऽस्‍य कदाचिन्निजविद्यया ॥417॥
गन्‍धर्वदत्‍ता सम्‍प्राप्‍य जीवन्‍धरकुमारकम् । तं सुखासीनमालोक्‍य केनाप्‍यविदितं पुन: ॥418॥
आयाद्राजपुरं प्रीति: प्रीतानां हि प्रियोत्‍सव: । तत: कतिपयैरेव दिनै: प्रागिव तत्‍पुरात् ॥419॥
चापबाणधरो गत्‍वा विषये सुजनाह्णये । हेमाभनगरं प्राप्‍त: कुमार: पुण्‍यसाधन: ॥420॥
	जीवन्‍धर कुमार धनुष और बाण लेकर बहुत ही सन्‍तुष्‍ट हुए और उसी नगर में सुख से रहने लगे । इस तरह कुछ समय व्‍यतीत होने पर किसी समय गन्‍धर्वदत्‍ता अपनी विद्याके द्वारा जीवन्‍धर कुमार के पास गई और उन्‍हें सुख से बैठा देख, किसी के जाने बिना ही फिरसे राजपुर वापिस आ गई सो ठीक ही है क्‍योंकि प्रियजनोंका उत्‍सव ही प्रेमी जनोंका प्रेम कहलाता है । तदनन्‍तर कितने ही दिन बाद पहलेके समान उस नगरसे भी वे पुण्‍यवान् जीवन्‍धर कुमार धनुष बाण लेकर चल पड़े और सुजन देशके हेमाभ नगर में जा पहुँचे ॥417-420॥

तत्‍पतिर्दृढमित्राख्‍यो नलिना तस्‍य वल्‍लभा । हेमाभाख्‍या तयो: पुत्री तज्‍जन्‍मन्‍येव केनचित् ॥421॥
कृत: किलैवमादेशो मनोहरवनान्‍तरे । खलूरिकायां धानुष्‍कव्‍यायामे येन चोदित: ॥422॥
लक्ष्‍याभ्‍यर्णान्निवृत्‍त: सन् शर: पश्‍चात्‍समेष्‍यति । वल्‍लभा तस्‍य बालेयं भवितेति सुलक्षणा ॥423॥
	वहाँ के राजाका नाम दृढ़मित्र और रानीका नाम नलिना था । उन दोनोंके ए‍क हेमाभा नाम की पुत्री थी । हेमाभाके जन्‍म-समय ही किसी निमित्‍त-ज्ञानीने कहा था कि मनोहर नाम के वन में जो आयुध शाला है वहाँ धनुषधारियोंके व्‍यायामके समय जिसके द्वारा चलाया हुआ बाण लक्ष्‍य स्‍थानसे लौटकर पीछे वापिस आ जावेगा यह उत्‍तम लक्षणोंवाली कन्‍या उसीकी वल्‍लभा होगी ॥421-423॥

धनुर्विद्याविद: सर्वे तदादेशश्रुतेस्‍तदा । तथा गुणयितुं युक्‍ता: समभूवंस्‍तदाशया ॥424॥
	उस आदेशको सुनकर उस समय जो धनुष-विद्याके जाननेवाले थे वे सभी उक्‍त कन्‍याकी आशा से उसी प्रकार का अभ्‍यास करने में लग रहे थे ॥424॥

जीवन्‍धरकुमारोऽपि तत्‍प्रदेशमुपागमत् । धानुष्‍कास्‍तं विलोक्‍याहुरादेशोक्‍तधनु:श्रम: ॥425॥
	भाग्‍यवश जीवन्‍धर कुमार भी उस स्‍थान पर जा पहुँचे । धनुषधारी लोग उन्‍हें देखकर कहने लगे कि हे भाई ! राजा के आदेशानुसार क्‍या आपने भी धनुष चलानेमें कुछ परिश्रम किया है ॥425॥

किमंगास्‍तीति सोऽप्‍याह किंचिदस्‍तीति तैरिदम् । विध्‍यतां लक्ष्‍यमित्‍युक्‍त: सज्‍जीकृतधनु: शरम् ॥426॥
आदाय विद्धवान् लक्ष्‍यमप्राप्‍यैष न्‍यवर्तत । तं तदालोक्‍य तत्रस्‍था महीपतिमबोधयन् ॥427॥
	इसके उत्‍तरमें जीवन्‍धर कुमार ने कहा कि हाँ, कुछ है तो । तब उन धनुषधारियोंने कहा कि अच्‍छा तो यह लक्ष्‍य बेधो यहाँ निशाना मारो । इसके उत्‍तरमें जीवन्‍धर कुमार ने तैयार किया हुआ धनुष-बाण लेकर उस लक्ष्‍यको बेध दिया और उनका वह बाण लक्ष्‍य प्राप्‍त करने के पहले ही लौट आया । यह सब देख, वहाँ जो खड़े हुए थे उन्‍होंने राजा को खबर दी ॥426-427॥

मृग्‍यमाणो हि मे वल्‍लीविशेषश्‍चरणेऽसजत् । इति क्षितीश्‍वर: प्री‍तो विवाहविधिना सुताम् ॥428॥
अश्राणयद्विभूत्‍यास्‍मै तदिदं पुण्‍यमुच्‍यते । आदिमो गुणमित्रोऽन्‍यो बहुमित्रस्‍तत: पर: ॥429॥
सुमित्रो धनमित्रोऽन्‍यस्‍तथान्‍ये चास्‍य मैथुना: । तान् सर्वान् सर्वविज्ञानकुशलान् विदध‍च्चिरम् ॥430॥
तत्र पूर्वकृतं पुण्‍यं कुमारोऽनुभवन् स्थित: । इतो जीवन्‍धराभ्‍यर्णमप्रकाशं मुहुर्मुहु: ॥431॥
गत्‍वा गमनमालोक्‍य नन्‍दाढयेन कदाचन । अज्ञाता केनचिद्यासि क यियासुरहंच तत् ॥432॥
वदेति पृष्‍ट्वा गन्‍धर्वदत्‍ता स्मित्‍वाब्रवीदिदम् । मया प्राप्‍यं प्रदेशं चेत्‍वन्‍च गन्‍तुं यदीच्‍छसि ॥433॥
देवताधिष्ठिता नाम्‍ना शय्या स्‍मरतर‍ंगिणी । तत्राग्रजं तव स्‍मृत्‍वा स्‍वप्‍यास्‍त्‍वं विधिपूर्वकम् ॥434॥
तथा प्राप्‍नोषि सन्‍तोषात्‍तत्‍समीपमिति स्‍फुटम् । तदुक्‍तमवधार्यासौ रात्रौ तच्‍छयनेऽस्‍वपत् ॥435॥
तं तदा भोगिनीविद्या शय्ययानयदग्रजम् । तदा कुमारनन्‍दाढयौ मुदा वीक्ष्‍य परस्‍परम् ॥436॥
समाश्लिष्‍य सुखप्रश्‍नपूर्वकं तत्र तस्‍थतु: । नाधिकं प्रीतयेऽत्रान्‍यत्‍प्रीतसोदर्यसंगमात् ॥437॥
       राजा सुनकर बहुत ही प्रसन्‍न हुआ और कहने लगा कि मैं जिस विशिष्‍ट लताको ढूँढ़ रहा था वह स्‍वयं आकर पैरोंमें लग गई । तदनन्‍तर उसने विवाहकी विधिके अनुसार बड़े वैभव से वह कन्‍या जीवन्‍धर कुमार के लिए दे दी । आचार्य कहते हैं कि देखो, पुण्‍य यह कहलाता है । गुणमित्र, बहुमित्र, सुमित्र, धनमित्र तथा और भी कितने ही जीवन्‍धर कुमार के साले थे उन सबको वे समस्‍त विद्याओं में निपुण बनाते तथा पूर्वकृत पुण्‍यका उपभोग करते हुए वहाँ चिरकाल तक रहे आये । इधर गन्‍धर्वदत्‍ता बार-बार छिपकर जीवन्‍धर कुमार के पास आती जाती थी उसे देख एक समय नन्‍दाढयने पूछा कि बता तू छिपकर कहाँ जाती है ? मैं भी वहाँ जाना चाहता हूं । इसके उत्‍तरमें गन्‍धर्वदत्‍ताने हँसकर कहा कि जहाँ मैं जाया करती हूँ उस स्‍थानपर यदि तू जाना चाहता है तो देवतासे अधिष्ठित स्‍मरतर‍ंगिणी नामक शय्यापर अपने बड़े भाईका स्‍मरण कर विधि-पूर्वक सो जाना । इस प्रकार संतोषपूर्वक तू उनके पास पहुँच जायेगा । गन्‍धर्वदत्‍ताकी बात का निश्‍चय कर नन्‍दाढय रात्रिके समय स्‍मरतरंगिणी शय्यापर सो गया और भोगिनी नाम की विद्याने उसे शय्या सहित बड़े भाईके पास भेज दिया । तदनन्‍तर जीवन्‍धर कुमार और नन्‍दाढय दोनों एक दूसरेको देखकर बड़ी प्रसन्‍नतासे मिले और सुख-समाचार पूछकर वहीं रहने लगे सो ठीक ही है क्‍योंकि इस संसार में प्रसन्‍नतासे भरे हुए दो भाइयोंके समागमसे बढ़कर और कोई दूसरी वस्‍तु प्रीति उत्‍पन्‍न करनेवाली नहीं है ॥428-437॥

राष्‍ट्रेऽस्मिन्‍नेव विख्‍याते सुजनेऽस्ति परं पुरम् । नाम्‍ना नगरशोभाख्‍यं दृढमित्रस्‍य भूपते: ॥438॥
भ्राता तस्‍य सुमित्राख्‍यो राज्ञी तस्‍य वसुन्‍धरा । रूपविज्ञानसम्‍पन्‍ना श्रीचन्‍द्रा तनया तयो: ॥439॥
	अथानन्‍तर इसी प्रसिद्ध सुजन देशमें एक नगरशोभ नाम का नगर था उसमें दृढमित्र राजा राज्‍य करता था । उसके भाईका नाम सुमित्र था । सुमित्रकी स्‍त्री का नाम वसुन्‍धरा था और उन दोनोंके रूप तथा विज्ञान से सम्‍पन्‍न श्रीचन्‍द्रा नाम की पुत्री थी ॥438-439॥ 

आपूर्णयौवनारम्‍भा सा कदाचिद्रृहांगणे । वीक्ष्‍य पारावतद्वन्‍द्वं स्‍वैरं क्रीडद्यदृच्‍छया ॥440॥
	जिसके यौवनका आरम्‍भ पूर्ण हो रहा है ऐसी उस श्रीचन्‍द्राने किसी समय अपने भवनके आँगन में इच्‍छानुसार क्रीड़ा करते हुए कबूतर और कबूतरीका जोड़ा देखा ॥440॥

जातजातिस्‍मृतिर्मूर्छा सहसा समुपागमत् । तद्दशालोकनव्‍याकुलीकृतास्‍तत्‍समीपगा: ॥441॥
कुशलाश्‍चन्‍दनोशीरशीतलाम्‍भोनिषेचिताम् । व्‍यजनापादिताह्लादिपवनाश्‍वासिताशयाम् ॥442॥
तां सम्‍बोध्‍य सुखालापैर्विभावितविबोधनाम् । विदधु: किं न कुर्वन्ति कृच्‍छेूषु सुह्णदो हिता: ॥443॥
	देखते ही उसे जातिस्‍मरण हुआ और वह अकस्‍मात् ही मूर्च्छित हो गई । उसकी दशा देख, समीप रहनेवाली सखियाँ घबड़ा गई, उनमें जो कुशल थीं उन्‍होंने चन्‍दन तथा खसके ठण्‍डे जलसे उसे सींचा, पंखासे उत्‍पन्‍न हुई आनन्‍ददायी हवासे उसके ह्णदयको सन्‍तोष पहुंचाया और मीठे वचनों से सम्‍बोधकर उसे सचेत किया सो ठीक ही हैं क्‍योंकि हितकारी मित्रगण कष्‍टके समय क्‍या नहीं करते हैं ? अर्थात् सब कुछ करते हैं ॥441-443॥

श्रुत्‍वैतत्पितरौ कन्‍याप्रियामलकसुन्‍दरीम् । पुत्रीं तिलकशब्‍दादिचन्द्रिकाया विमूर्च्छिताम् ॥444॥
कन्‍यां गवेषयेत्‍वेति तदा जगदतु: शुचा । सापि सम्‍प्राप्‍य सल्‍लापनिपुणा कन्‍यकां मिथ: ॥445॥
भट्टारिके वदैतत्‍ते किं मूर्छाकारणं मम । इति ‍पृष्‍टवती मूर्छाहेतुं चेच्‍छूोतुमिच्‍छसि ॥446॥
न ह्यस्‍त्‍यकथनीयं मे तव प्राणाधिकप्रिये । श्रृणु चेत: समाधायेत्‍यसौ सम्‍यगनुस्‍मृति: ॥447॥
स्‍वपूर्वभवसम्‍बन्‍धमशेषं प्रत्‍यपीपदत् । तत्‍सर्वमवधार्याशु सुधीरलकसुन्‍दरी ॥448॥
तदैवागत्‍य तन्‍मूर्छाकारणं प्राग्‍यथाश्रुतम् । प्रस्‍पष्‍टमधुरालापैस्‍तयोरेवमभाषत ॥449॥
	यह समाचार सुनकर उसके माता-पिताने तिलकचन्‍द्राकी पुत्री और श्रीचन्‍द्राकी सखी अलकसुन्‍दरी से शोकवश कहा कि तू जाकर कन्‍याकी मूर्च्‍छाका कारण तलाश कर । माता-पिताकी बात सुनकर बात-चीत करने में निपुण अलकसुन्‍दरी भी श्रीचन्‍द्राके पास गई और एकान्‍तमें पूछने लगी कि हे भट्टारिके ! मुझे बतला कि तेरी मूर्च्‍छाका कारण क्‍या है ? इसके उत्‍तरमें श्रीचन्‍द्राने कहा कि हे प्राणोंसे अधिक प्‍यारी सखि ! यदि तू मेरी मूर्च्‍छाका कारण सुनना चाहती है तो चित्‍त लगाकर सुन, मेरी ऐसी कोई बात नहीं है जो तुझसे कहने योग्‍य न हो । इस प्रकार अच्‍छी तरह स्‍मरणकर उसने अपने पूर्वभवका समस्‍त सम्‍बन्‍ध अलकसुन्‍दरीको कह सुनाया । अलकसुन्‍दरी बड़ी बुद्धिमती थी वह शीघ्र ही सब बातको अच्‍छी तरह समझकर उसी समय श्रीचन्‍द्राके माता-पिता के पास गई और स्‍पष्‍ट तथा मधुर शब्‍दोंमें उसकी मूर्च्‍छाका कारण जैसा कि उसने पहले सुना था इस प्रकार कहने लगी ॥444-449॥

इतस्‍तृतीये कन्‍यैषा वभूव किल जन्‍मनि । देशे हेमांगदे राजपुरे वैश्‍यकुलाग्रणी: ॥450॥
रत्‍नतेजा: प्रिया तस्‍य रत्‍नमाला तयो: सुता । सुरूपानुपमा नाम्‍ना नाम्‍नैव न गुणैरपि ॥451॥
तस्मिन्‍नेव पुरे वंशे विशां कनकतेजस: । तनूजश्‍चन्‍द्रमालायामभवद्दुर्विधी विधी: ॥452॥
सुवर्णतेजा नाम्‍नाभूत्‍तस्‍मै प्राक्‍परिभाषिताम् । पुनस्‍तदवमानेन तन्‍मातापितरौ किल ॥453॥
समश्राणयतां वैश्‍यपुत्राय मणिकारिणे । गुणमित्राय तत्रेयं स्‍तोकं कालमगात्‍सुखम् ॥454॥
	इस जन्‍मसे पहले तीसरे जन्‍मकी बात है तब इसी हेमांगद देशके राजपुर नगर में वैश्‍यकुल शिरोमणि रत्‍नतेज नाम का एक सेठ रहता था । उसकी स्‍त्री का नाम रत्‍नमाला था । यह कन्‍या उन दोनों की अनुपमा नाम की अतिशय रूपवती पुत्री थी । अनुपमा केवल नाम से ही अनुपमा नहीं थी किन्‍तु गुणों से भी अनुपमा (उपमा रहित) थी । उसी नगर में वैश्‍यवंश में उत्‍पन्‍न हुए कनकतेजकी स्‍त्री चन्‍द्रमाला से उत्‍पन्‍न हुआ सुवर्णतेज नाम का एक पुत्र था जो कि बहुत ही बुद्धिहीन और भाग्‍यहीन था । अनुपमाके माता-पिताने पहले इसी सुवर्णतेज को देनी कही थी परन्‍तु पीछे उसे दरिद्र और मूर्खताके कारण अपमानितकर जवाहरातका काम जाननेवाले गुणमित्र नामक किसी दूसरे वैश्‍य-पुत्र के लिए दे दी । अनुपमा उसके पास कुछ समय तक सुख से रही ॥450-454॥

कदाचिज्‍जलयात्रायामम्‍भोनिधिनदीमुखात् । निर्गमे विषमावर्ते गुणमित्रे मृतिंगते ॥455॥
स्‍वयं चेत्‍वा प्रदेशं तं मृत्‍युमेषा समाश्रयत् । ततो राजपुरे गन्‍धोत्‍कटवैश्‍यसुधालये ॥456॥
पति: पवनवेगाख्‍यो रतिवेगेयमप्‍यभूत् । पारावतकुले द्वन्‍द्वं तद्बालाक्षरशिक्षणे ॥457॥
स्‍वयं चैत्‍याक्षराभ्‍यासं गृहिणो: श्रावकव्रतम् । तयोर्दृष्‍ट्वा प्रशान्‍तोपयोगं जन्‍मान्‍तरागतात् ॥458॥
स्‍नेहादन्‍योन्‍यसंसक्‍त सुखं तत्रावसच्चिरम् । सुवर्णतेजास्‍तद्वद्ववैरेण पुरूदंशताम् ॥459॥
मृत्‍वा सम्‍प्राप्‍य तद्द्वन्‍द्वं दृष्‍ट्वा कापि यदृच्‍छया । अग्रहीद्रतिवेगाख्‍यां राहुर्मूर्तिमिवैन्‍दवीम् ॥460॥
	किसी एक समय गुणमित्र जलयात्राके लिए गया था अर्थात् जहाजमें बैठकर कहीं गया था परन्‍तु समुद्रमें नदी के मुँहानेसे जब निकल रहा था तब किसी बड़ी भँवरमें पड़कर मर गया । उसकी स्‍त्री अनुपमाने जब यह खबर सुनी तब यह भी स्‍वयं उस स्‍थानपर जाकर डूब मरी । तदनन्‍तर उसी राजपुर नगर के गन्‍धोत्‍कट सेठके घर गुणमित्रका जीव पवनवेग नाम का कबूतर हुआ और अनुपमा रतिवेगा नाम की कबूतरी हुई । गन्‍धोत्‍कटके घर उसके बालक अक्षराभ्‍यास करते थे उन्‍हें देखकर उन दोनों कबूतर – कबूतरीने भी अक्षर लिखना सीख लिया था । गन्‍धोत्‍कट और उसकी स्‍त्री, दोनों ही श्रावक के व्रत पालन करते थे इसलिए उन्‍हें देखकर कबूतर-कबूतरीका भी उपयोग अत्‍यन्‍त शान्‍त हो गया था । इस प्रकार जन्‍मान्‍तरसे आये हुए स्‍नेहसे वे दोनों परस्‍पर मिलकर वहाँ बहुत समय तक सुख से रहे आये । सुवर्णतेज को अनुपमा नहीं मिली थी इसलिए वह गुणमित्र और अनुपमासे बैर बाँधकर मरा तथा मरकर बिलाव हुआ । एक दिन वह क‍बूतरोंका जोड़ा कहीं इच्‍छानुसार क्रीड़ा कर रहा था उसे देखकर उस बिलावने रतिवेगा नाम की कबूतरीको इस प्रकार पकड़ लिया जिस प्रकार कि राहु चन्‍द्रमा के विम्‍बको ग्रस लेता है ॥455-460॥ 

जातकोप: कपोतोऽमुं नखपक्षप्रताडनै: । तुण्‍डघातैश्‍च हत्‍वाशु निजभामाममूमुचत् ॥461॥
	यह देख कबूतरको बड़ा क्रोध आया, उसने नख और पंखों की ताड़नासे तथा चोंचके आघातसे बिलावको मारकर अपनी स्‍त्री छुड़ा ली ॥461॥

कदाचित्‍तत्‍पुर प्रत्‍यासन्‍नभूध्रबिलान्‍तरे । पाशे विरचिते पापै: कपोते पतिते सति ॥462॥
स्‍वयं गृहं समागत्‍य रतिवेगात्‍मनो मृतिम् । पत्‍युस्‍तुण्‍डेन संलिख्‍य तान्‍सर्वानवबोधयत् ॥463॥
	किसी एक समय उसी नगर के समीपवर्ती पहाड़की गुफाके समीप पापी लोगोंने एक जाल बनाया था, पवनवेग कबूतर उसमें फँसकर मर गया तब रतिवेगा कबूतरीने स्‍वयं घर आकर और चोंचसे लिखकर सब लोगों को अपने पतिके मरनेकी खबर समझा दी ॥462-463॥

तद्वियोगमहादु:खपीडिता विगतासुका । श्रीचन्‍द्राख्‍याजनिष्‍टेयमभीष्‍टा भवतो: सुता ॥464॥
	तदनन्‍तर उसके वियोगरूपी भारी दु:खसे पीडित होकर वह कबूतरी भी मर गई और यह आप दोनोंकी प्‍यारी श्रीचन्‍द्रा नाम की पुत्री हुई ॥464॥

अद्य पारावतद्वन्‍द्वं वीक्ष्‍य जमान्‍तरस्‍मृते: । व्‍यमुह्यन् नियमेनैतद्वयक्‍तं सर्वे ममाब्रवीत् ॥465॥
	आज कबूतरोंका युगल देखकर पूर्वभवका स्‍मरण हो आनेसे ही यह मूर्च्छित हुई थी, यह सब बात इसने मुझे साफ-साफ बतलाई है ॥465॥

इत्‍यतोऽलकसुन्‍दर्या वच: श्रुत्‍वाकुलाकुलौ । सुता पतिसमन्‍वेषणेच्‍छया पितरौ तदा ॥466॥
	इस प्रकार अलकसुन्‍दरीके वचन सुनकर माता-पिता अपनी पुत्रीके पतिकी तलाश करने की इच्‍छा से बहुत ही व्‍याकुल हुए ॥466॥

तद्भवान्‍तरवृत्‍तान्‍तं पट्टके लिखितं स्‍फुटम् । रंगतेजोभिधानस्‍य नटवर्गे पटीयस: ॥467॥
मदनादिलतायाश्‍च दानसम्‍मानपूर्वकम् । तत्‍कर्तव्‍यं समाख्‍याय यत्‍नेनाकुरूतां करे ॥468॥
	उन्‍होंने अपनी पुत्रीके पूर्वभवका वृत्‍तान्‍त एक पटियेपर साफ-साफ लिखवाया और नटोंमें अत्‍यन्‍त चतुर रंगतेज नाम का नट तथा उसकी स्‍त्री मदनलताको बुलाया, दान देकर उनका योग्‍य सम्‍मान किया, करने योग्‍य कार्य समझाया और ‘यत्‍नसे यह कार्य करना’ ऐसा कहकर वह चित्रपट उनके हाथमें दे दिया ॥467-468॥

पुष्‍पकाख्‍ये वने तौ च कृतपट्टप्रसारणौ । स्‍वयं नटितुमारब्‍धौ नानाजनसमाकुलम् ॥469॥
	वे नट और नटी भी चित्रपट लेकर पुष्‍पक वन में गये और उसे वहीं फैलाकर सब लोगों के सामने नृत्‍य करने लगे ॥469॥

पितास्‍यास्‍तद्वने रन्‍तुं गतस्‍तत्र मुनीश्‍वरम् । समाधिगुप्‍तमालोक्‍य परीत्‍य कृतवन्‍दन: ॥470॥
धर्मसद्भावमाकर्ण्‍य पप्रच्‍छ तदनन्‍तरम् । पूज्‍य मत्‍पुत्रिकापूर्वभवभर्ता क वर्तते ॥471॥
कथ्‍यतामिति दिव्‍यावधीक्षण: सोऽप्‍यथावदत् । स हेमाभपुरे वैश्‍यतनयोऽद्याप्‍तयौवन: ॥472॥
	इधर श्रीचन्‍द्राका पिता भी उसी वन में क्रीड़ा करने के लिए गया था वहाँ उसने समाधिगुप्‍त मुनिराजको देखकर प्रदक्षिणाएँ दीं, नमस्‍कार किया, धर्म का स्‍वरूप सुना और तदनन्‍तर पूछा कि हे पूज्‍य ! मेरी पुत्रीका पूर्वभवका पति कहाँ है ? सो कहिये । मुनिराज अवधिज्ञानरूपी दिव्‍य नेत्रके धारक थे इसलिए कहने लगे कि वह आज हेमाभनगर में है तथा पूर्ण यौवनको प्राप्‍त है ॥470-472॥

इति श्रुत्‍वा मुनेर्वाक्‍यं तदैव स महीपति: । सनट: ससुह्णत्‍सर्वपरिवारपरिष्‍कृत: ॥473॥
गत्‍वा तत्र मनोहारि नृत्‍तं चित्रमयोजयत् । नागरै: सह नन्‍दाढयो नृत्‍तमालोकितुं गत: ॥474॥
	इस प्रकार मुनिराज के वचन सुनकर वह राजा नट, मित्र तथा समस्‍त परिवारके लोगों के साथ हेमाभनगर पहुँचा और वहाँ पहुँचकर उसने मनको हरण करनेवाले एक आश्‍चर्यकारी नृत्‍यका आयोजन किया । उस नृत्‍यको देखनेके लिए नगर के अन्‍य लोगों के साथ नन्‍दाढय भी गया था ॥473-474॥

जन्‍मान्‍तरस्‍मृतेर्मूर्छा सहसा सावपद्यत । शीतक्रियाविशेषापनीतमूर्छ तदग्रज: ॥475॥
जीवन्‍धरोऽवदन्‍मूर्च्‍छाकारणं कथयेति तम् । पट्टकालिखितं सर्वमभिधायाभ्‍यधादिदम् ॥476॥
सोऽप्‍यद्य तव सोदर्योऽजनिषीत्‍यग्रजं प्रति । तुष्‍ट्वासौ च विवाहार्थ प्रागारव्‍ध महामहम् ॥477॥ 
	परन्‍तु वह जन्‍मान्‍तरका स्‍मरण हो आनेसे सहसा मूर्च्छित होगया । तदनन्‍तर विशेष-विशेष शीतलोपचार करनेसे जब उसकी मूर्च्‍छा दूर हुई तब बड़े भाई जीवन्‍धर कुमार ने उससे कहा कि मूर्च्‍छा आनेका कारण बतला । इसके उत्‍तरमें नन्‍दाढयने चित्रका सब हाल कहकर जीवन्‍धरसे कहा कि वही गुणमित्रका जीव आज मैं तेरा छोटा भाई हुआ हूँ । यह सुनकर जीवन्‍धर कुमार बहुत ही सन्‍तुष्‍ट हुए और विवाहके लिए पहलेसे ही महामह पूजा प्रारम्‍भ करने लगे ॥475-477॥

इदं प्रकृतमत्रान्‍यच्‍छूयतां समुपस्थितम् । किराताधीश्‍वरो नाम्‍ना विश्रुतो हरिविक्रम: ॥478॥
सदायादभयाद्रत्‍वा कपित्‍थाख्‍यवनेऽकरोत् । दिशागिरौ पुरं तस्य वनादिगिरिसुन्‍दरी ॥479॥
प्रिया तुग्‍वनराजोऽस्‍याप्‍यजायत वनेशिन: । वटवृक्षाह्णयो मृत्‍युश्चित्रसेन: ससैन्‍धव: ॥480॥
आरिन्‍जयाह्णय: शत्रुमर्दनोऽतिबलोऽप्‍यमी । भृत्‍यास्‍तस्‍यात्‍मजस्‍यापि लोहजंघ: सखापर: ॥481॥
श्रीषेणश्‍चान्‍यदा गत्‍वा पुरं तौ तद्वनान्‍तरे । रममाणां समालोक्‍य श्रीचन्‍द्रां चन्द्रिकोपमाम् ॥482॥
प्रशस्‍य यान्‍तौ वीक्ष्‍याम्‍बु पातुं यातं तुरंगमम् । रक्षकाभिभवान्‍नीत्‍वा दत्‍वास्‍मै तोषमापतु: ॥483॥
हरिविक्रमत: पश्‍चात्‍तावभ्‍येत्‍य हितैषिणौ । मिथौ वनेचरेशात्‍मजस्‍यान्‍यायानुसारिण: ॥484॥
वनराजस्‍य तत्‍कान्‍तारूपकान्‍त्‍यादिसम्‍पदम् । सम्‍यग्‍वर्णयत: स्‍मैतच्‍छूत्‍वा तदभिलाषिणा ॥485॥
सुवर्णतेजसा प्रीतिमतास्‍यां पूर्वजन्‍मनि । सा केनापि प्रकारेण मां प्रत्‍यानीयतामिति ॥486॥
	इसीसे सम्‍बन्‍ध रखनेवाली एक कथा और कहता हूँ उसे भी सुनो । हरिविक्रम नाम से प्रसिद्ध एक भीलों का राजा था । उसने भाई, बन्‍धुओंसे डरकर कपित्‍थ नामक वन में दिशागिरि नामक पर्वतपर वनगिरि नामक नगर बसाया था । उस वनके स्‍वामी भीलके सुन्‍दरी नाम की स्‍त्री थी और वनराज नाम का पुत्र था । वटवृक्ष, मृत्‍यु, चित्रसेन, सैन्‍धव, अरिन्‍जय, शत्रुमर्दन और अतिबल ये उस भीलके सेवक थे । लोहजंघ और श्रीषेण ये दोनों उसके पुत्र वनराज के मित्र थे । किसी एक दिन लोहजंघ और श्रीषेण दोनों ही हेमाभनगर में गये । वहाँ के वन में चाँदनीके समान श्रीचन्‍द्रा खेल रही थी । उसे देखकर उन दोनोंने उसकी प्रशंसा की । वहींपर पानी पीनेके लिए एक घोड़ा आया था उसे देख इन दोनोंने उस घोड़े के रक्षकका तिरस्‍कार कर वह घोड़ा छीन लिया और ले जाकर हरिविक्रम भीलको देकर उसे सन्‍तुष्‍ट किया । तदनन्‍तर हितकी इच्‍छा रखनेवाले वे दोनों मित्र हरिविक्रमके पाससे चलकर अन्‍याय मार्गका अनुसरण करने वाले उसके पुत्र वनराज के समीप गये और श्रीचन्‍द्राके रूप कान्ति आदि सम्‍पदाका अच्‍छी तरह वर्णन करने लगे । यह सुनकर वनराजकी उसमें अभिलाषा जागृत हो गई । वनराज पूर्वभवमें सुवर्णतेज था और श्रीचन्‍द्रा अनुपमा नाम की कन्‍या थी । उस समय सुवर्णतेज अनुपमाको चाहता था परन्‍तु उसे प्राप्‍त नहीं हो सकी थी । उसी अनुराग से उसने अपने दोनों मित्रोंसे कहा कि किसी भी उपाय से उसे मेरे पास लाओ ॥478-486॥

प्रेषितावनु तेनेत्‍वा महाभटपरिष्‍कृतौ । तत्‍कन्‍याशयनागारं ज्ञात्‍वा कृतसुरंगकौ ॥487॥
निष्‍कृष्‍य कन्‍यां श्रीषेणलोहजंघौ सपौरूषौ । गतौ कन्‍यां गृहीत्‍वेति तस्मिन्लिखितपत्रकम् ॥488॥
सुरंगे समवस्‍थाप्‍य वनराजस्‍य सन्निधिम् । रजन्‍यां सेन्‍दुरेखौ वा प्रस्थितौ मन्‍दभूमिजौ ॥489॥
आदित्‍योद्रमवेलायां विदित्‍वा लेखवाचनात् । कन्‍यापहरणं तस्‍या भ्रातरौ नृपचोदितौ ॥490॥
अनुसृत्‍य द्रुतं ताभ्‍यां युध्‍यमानौ निरीक्ष्‍य सा । मित्रान्‍तकिन्‍नरं यक्षमित्रं चाकुलिताशया ॥491॥
श्रीचन्‍द्राहं न भोक्ष्‍येऽस्‍मन्‍नगरास्‍मज्जिनालयम् । अदृष्‍ट्वा किन्चिदप्‍यस्मिन्निति मौनं समादधे ॥492॥
	कहा ही नहीं, उसने बड़े-बड़े योद्धाओं के साथ उन दोनों मित्रोंको भेज भी दिया । दोनों मित्रोंने हेमाभ नगर में जाकर सबसे पहले कन्‍याके सोनेके घरका पता लगाया और फिर सुरंग लगाकर कन्‍याके पास पहुँचे । वहाँ जाकर उन दोनोंने इस आशयका एक पत्र लिखकर सुरंगमें रख दिया कि पुरूषार्थी श्रीषेण तथा लोहजंघ कन्‍याको लेकर गये हैं और जिस प्रकार रात्रिके समय चन्‍द्रमाकी रेखाके साथ शनि और मंगल जाते हैं उसी प्रकार हम दोनों कन्‍याको लेकर वनराज के समीप जाते हैं । यह पत्र तो उन्‍होंने सुरंगमें रक्‍खा और श्रीचन्‍द्राको लेकर चल दिये । दूसरे दिन सूर्योदयके समय उक्‍त पत्र बाँचनेसे कन्‍या के हरे जानेका समाचार जानकर राजा ने  कन्‍याके दोनों भाइयोंको उसे वापिस लानेके लिए प्रेरित किया । दोनों भाई शीघ्र ही गये और उनके साथ युद्ध करने लगे । अपने भाई किन्‍नरमित्र और यक्षमित्रको युद्ध करते देख श्रीचन्‍द्रा को बहुत दु:ख हुआ इसलिए उसने प्रतिज्ञा कर ली कि जब तक मैं अपने नगर के भीतर स्थित अपने जिनालयके दर्शन नहीं कर लूँगी तब तक कुछ भी नहीं खाऊँगी । ऐसी प्रतिज्ञा लेकर उसने मौन धारण कर लिया ॥487-492॥

सखायौ वनराजस्‍य विनिर्जित्‍य नृपात्‍मजौ । नीत्‍वा तां निजमित्राय ददतु: प्राप्‍तसम्‍मदौ ॥493॥
	इधर वनराज के मित्र श्रीषेण और लोहजंघने युद्धमें राजा के पुत्रोंको हरा दिया और बहुत ही प्रसन्‍न होकर वह कन्‍या वनराज के लिए सौंप दी ॥493॥

सुविरक्‍तां वनेशोऽसौ प्रत्‍यात्‍मानं विबुध्‍य ताम् । प्रौढास्‍तद्योजनोपाये स्‍वा: समाहूय दूतिका: ॥494॥ 
कुरूते मां मयि प्रीतामुपायैरित्‍यभाषत । ताश्‍च तत्‍प्रेषणं लब्‍ध्‍वा श्रीचन्‍द्राभ्‍याशमागता: ॥495॥ 
सामभेदविधामज्ञा: प्रवेष्‍टुं ह्णदयं शनै: । किमेवं तिष्‍ठसि स्‍त्राहि परिधत्‍स्‍व विभूषणै: ॥496॥
अलंकुरू स्‍त्रजं धेहि भुंक्ष्‍वाहारं मनोहरम् । ब्रूहि विस्‍त्रब्‍धमस्‍माभि: श्रीचन्‍द्रे सुखसंकथाम् ॥497॥
जब वनराजने देखा कि श्रीचन्‍द्रा मुझसे विरक्‍त है तब उसने उसके साथ मिलानेवाले उपाय करने में चतुर अपनी दूतियाँ बुलाकर उनसे कहा कि तुम लोग किसी भी उपायसे इसे मुझपर प्रसन्‍न करो । वनराजकी प्रेरणा पाकर वे दूतियाँ श्रीचन्‍द्राके पास गईं और साम-भेद आदि अनेक विधानोंको जाननेवाली वे दूतियाँ धीरे-धीरे उसके ह्णदय में प्रवेश करने के लिए कहने लगीं कि ‘हे श्री चन्‍द्रे ! तू इस तरह क्‍यों बैठी है ? स्‍नान कर, कपड़े पहिन, आभूषणोंसे अलंकार कर, माला धारण कर, मनोहर भोजन कर और हम लोगों के साथ विश्‍वास पूर्वक सुख की कथाएँ कह ॥494-497॥

मनुष्‍यजन्‍म सम्‍प्राप्‍तं दु:खेनानेकयोनिषु । दुर्लभं भोगवैमुख्‍यादेतन्‍मानीनशो वृथा ॥498॥
	अनेक योनियोंमें परिभ्रमण करते-करते यह दुर्लभ मनुष्‍य-जन्‍म पाया है इसलिए इसे भोगोपभोग की विमुखतासे व्‍यर्थ ही नष्‍ट मत कर ॥498॥

वनराजात्‍परो नास्ति वरो रूपादिभिर्गुणै: । लोकेऽस्मिन्‍लोचने सम्‍यक्‍तवोन्‍मील्‍य न पश्‍यसि ॥499॥
	इस संसार में रूप आदि गुणों की अपेक्षा वनराजसे बढ़कर दूसरा वर नहीं है यह तू अपने नेत्र अच्‍छी तरह खोलकर क्‍यों नहीं देखती है ? ॥499॥

लक्ष्‍मीरिवादिचक्रेशं भूषेवाभरणद्रुमम् । सम्‍पूर्णेन्‍दुमिव ज्‍योत्‍स्‍त्रा वनराजमुपाश्रय ॥500॥
प्राप्‍य चूडामर्णि मूढ: को नामात्रावमन्‍यते । इत्‍यन्‍यैश्‍च भयप्रायैर्वचनैरकदर्थयन् ॥501॥
	जिस प्रकार भरत चक्रवर्ती के साथ लक्ष्‍मी रहती थी, आभूषण जातिके वृक्षोंके समीप शोभा र‍हती है और पूर्ण चन्‍द्रमा के साथ चाँदनी रहती है उसी प्रकार तू वनराज के समीप रह । चूड़ामणि रत्‍नको पाकर ऐसा कौन मूर्ख होगा जो उसका तिरस्‍कार करता हो, इस प्रकार के तथा भय देनेवाले और भी वचनों से उन दूतियोंने श्रीचन्‍द्राको बहुत तंग किया ॥500-501॥

तदुपद्रवमाकर्ण्‍य प्रच्‍छन्‍नैर्हरिविक्रम: । वि‍पत्तिर्निग्रहेणासां कन्‍याया: प्रतिपत्‍स्‍यते ॥502॥
कदाचिदिति सन्चिन्‍त्‍य निर्भत्‍स्‍र्य वनराजकम् । तस्‍या निजतनूजाभि: सहवासं चकार स: ॥503॥
	वनराज के पिता हरिविक्रमने गुप्‍त रीतिसे कन्‍याका यह उपद्रव सुनकर विचार किया कि ये दूतियाँ इसे तंग करती हैं इसलिए संभव है कि कदाचित् यह कन्‍या आत्‍मघात कर ले इसलिए उसने वनराजको डाँटकर वह कन्‍या अपनी पुत्रियोंके साथ रख ली ॥502-503॥

दृढमित्रादय: सर्वे तदा सम्‍प्राप्‍य बान्‍धवा: । सन्‍नद्धबलसम्‍पन्‍नास्‍तस्‍थुरावेष्‍ठच तत्‍पुरम् ॥504॥
	इधर दृढ़मित्र आदि सब भाई-बन्‍धुओंने मिलकर सेना तैयार कर ली और उस सेना के द्वारा वनराजका नगर घेरकर सब आ डटे ॥504॥

युयुत्‍सवो विपक्षाश्‍च जीवन्‍धरकुमारक: । तद्दृष्‍ट्वा स्‍पष्‍टकारूण्‍यो युद्धं बहुजनान्‍तकृत् ॥505॥
किमनेनेति यक्षेशं स्‍वं सुदर्शनमस्मरत् । अनुस्‍मरणमात्रेण यक्षोप्‍यानीय कन्‍यकाम् ॥506॥
कुमारायार्पयामास कस्‍याप्‍यकृतपीडनम् । संसाधयन्ति कार्याणि सोपायं पापभीरव: ॥507॥
	उधरसे विरोधी दलके लोग भी युद्ध करने की इच्छा से बाहर निकले । यह देख दयालु जीवन्‍धर कुमार ने विचार किया कि युद्ध अनेक जीवोंका विघात करनेवाला है इसलिए इससे क्‍या लाभ होगा ? ऐसा विचार कर उन्‍होंने उसी समय अपने सुदर्शन यक्षका स्‍मरण किया । स्‍मरण करते ही यक्षने किसीको कुछ पीड़ा पहुँचाये बिना ही वह कन्‍या जीवन्‍धर कुमार के लिए सौंप दी सो ठीक ही है क्‍योंकि पापसे डरनेवाले पुरूष योग्‍य उपायसे ही कार्य सिद्ध करते हैं ॥505-507॥ 

ते सर्वे सिद्धसाध्‍यत्‍वाद्युद्धं संहार्य सम्‍मुखम् । नगरस्‍यागमन्‍नेतान्‍नन्‍वसौ वनराजक: ॥508॥
युयुत्‍सया ययौ वीक्ष्‍य तं यक्षो दुष्‍टचेतसम् । परिगृह्य हठात्‍सद्य: कुमाराय समर्पयत् ॥509॥
वन्‍दीकृत्‍य कुमारोऽपि वनराजं निविष्‍टवान् । ससेन: सरसि श्रीमान्‍सेनारम्‍याभिधानके ॥510॥
	दृढ़मित्र आदि सभी लोग कार्य सिद्ध हो जानेसे युद्ध बन्‍द कर नगरकी ओर चले गये परन्‍तु वनराज युद्धकी इच्छा से वापिस नहीं गया । यह देख, यक्षने उसे दुष्‍ट अभिप्रायवाला समझकर जबर्दस्‍ती पकड़ लिया और जीवन्‍धर कुमार को सौंप दिया । श्रीमान् जीवन्‍धर कुमार भी वनराजको कैदकर सेना के साथ सेनारम्‍य नाम के सरोवरके किनारे ठहर गये ॥508-510॥

तत्रैकं चारणं वीक्ष्‍य सहसा महसां निधिम् । भिक्षाहेतोर्यतिं प्राप्‍तमभ्‍युत्‍थाय यथोचितम् ॥511॥
कृताभिवन्‍दनो योग्‍यं भाक्तिकोऽदात्‍सुभोजनम् । तद्दाना‍वर्जितायोऽयमयादाश्‍चर्यपंचकम् ॥512॥
	वहीं उन्‍होंने तेजके निधि स्‍वरूप एक चारण मुनिराज के अकस्‍मात् दर्शन किये । वे मुनिराज भिक्षाके लिए आ रहे थे इसलिए जीवन्‍धर कुमार ने उठकर उन्‍हें योग्‍य रीतिसे नमस्‍कार किया और बड़ी भक्ति से यथायोग्‍य उत्‍तम आहार दिया । इस दानके फलसे उन्‍हें भारी पुण्‍यबन्‍ध हुआ और उसी से उन्‍होंने पंचाश्‍चर्य प्राप्‍त किये ॥511-512॥

तद्दानफलमालोक्‍य वनराज: स्‍वजन्‍मन: । सम्‍बन्‍धं यद्यथावृत्‍तं स तत्‍सर्वमवागमत् ॥513॥
	उस दानका फल देखकर वनराजको अपने पूर्व जन्‍मका सब वृत्‍तान्‍त ज्‍योंका त्‍यों याद आ गया ॥513॥

बलेन महता योद्धु हरिविक्रममागतम् । यक्षस्‍तन्‍च समादाय कुमारस्‍य करेऽकरोत् ॥514॥
	उधर हरिविक्रम अपने पुत्र वनराजको कैद हुआ सुनकर बड़ी भारी सेना के साथ युद्ध करने के लिए आ रहा था सो यक्षने उसे भी पकड़कर जीवन्‍धर कुमार के हाथमें दे दिया ॥514॥

वनराजस्‍तदाशेषं सर्वेषामित्‍यथाब्रवीत् । जन्‍मनीतस्‍तृतीयेहं बभूव वणिजां सुत: ॥515॥
सुवर्णतेजास्‍तस्‍मांच्‍च मृत्‍वा मार्जार तांगत: । कपोतीं प्राग्‍भवे कन्‍यामिमां हंन्‍तुं समुद्यत: ॥516॥
केनचिन्‍मुनि‍नाधीतचतुर्गतिगतश्रुते: । मुक्‍तवैरोऽत्र भूत्‍वैतत्‍स्‍नेहादेनामनीनयम् ॥517॥
	तदनन्‍तर वनराजने सबके सामने अपना समस्‍त वृत्‍तान्‍त इस प्रकार निवेदन किया कि ‘मैं इस जन्‍मसे तीसरे जन्‍ममें सुवर्णतेज नाम का वैश्‍य पुत्र था । वहाँसे मरकर बिलाव हुआ । उस समय इस श्रीचन्‍द्राका जीव कबूतरी था इसलिए इसे मारनेका मैंने उद्यम किया था । किसी समय एक मुनिराज चारों गतियोंके भ्रमणका पाठ कर रहे थे उसे सुनकर मैंने सब वैर छोड़ दिया और मरकर यह वनराज हुआ हूं । पूर्व भवके स्‍नेहसे ही मैंने इस श्रीचन्‍द्राका हरण किया था’ ॥515-517॥

तदुक्‍तं ते समाकर्ण्‍य नायं कन्‍यामनीनयत् । दर्पेण किन्‍तु सम्‍प्रीत्‍ये त्‍यवधार्य शमंगता ॥518॥
	वनराजका कहा सुनकर सब लोगोंने निश्‍चय किया कि इसने अहंकार से कन्‍याका अपहरण नहीं किया है किन्‍तु पूर्वभवके स्‍नेहसे किया है ऐसा सोचकर सब शान्‍त रह गये ॥518॥

पितरं वनराजस्‍य तंच निर्मुक्‍तबन्‍धनम् । कृत्‍वा विसर्जयान्‍चक्रुर्धामिकत्‍वं हि तत्‍सताम् ॥519॥
	और वनराज तथा उसके पिताको बन्‍धनरहित कर छोड़ दिया सो ठीक ही है क्‍योंकि सज्‍जनोंका धार्मिकपना यही है ॥519॥

ततो राज्ञ: पुरं गत्‍वा स्थित्‍वा द्वित्रिदिनानि ते । गत्‍वा नगरशोभाख्‍ये श्रीचन्‍द्रां बन्‍धभागिनीम् ॥520॥
नन्‍दाढयाय ददुर्भूरिभूत्‍या यूने धनेशिने । एवं विवाहनिर्वृत्‍तौ हेमाभं बन्‍धुभि: समम् ॥521॥
पुरं प्रत्‍यागमे सत्‍यन्‍धरसूनुं निवेश्‍य तम् । कस्‍यचित्‍सरसस्‍तीरे तत्रानेतुं जलं गता: ॥522॥
परिवारजना दष्‍टा दुष्‍टैर्गन्धिलमाक्षिकै: । तद्भयाद्वोधयन्ति स्‍म जीवन्‍धरकुमारकम् ॥523॥
तदाकर्ण्‍य विचिन्‍त्‍यैतत्‍कुमारोऽपि सविस्‍मय: । हेतुरस्‍त्‍यत्र कोऽपीति तज्‍ज्ञातुं यक्षमस्‍मरत् ॥524॥
	इसके बाद वे सब लोग राजा के नगर (हेमाभनगर) में गये वहाँ दो तीन दिन ठहरकर फिर नगरशोभा, नामक नगर में गये । वहाँ कल्‍याणरूप भाग्‍यको धारण करनेवाली श्रीचन्‍द्रा बड़ी विभूतिके साथ धनके स्‍वामी युवक नन्‍दाढयको प्रदान की । इस प्रकार विवाहकी विधि समाप्‍त होने पर भाई-बन्‍धुओके साथ फिर सब लोग हेमाभनगरको लौटे । मार्ग में किसी सरोवरके किनारे ठहरे । वहाँ जाते ही मधु-मक्खियोंने उन लोगों को काट खाया तब उन लोगोंने उनके भय से लौटकर इसकी खबर जीवन्‍धर कुमार को दी । यह सुनकर तथा विचारकर जीवन्‍धर कुमार आश्‍चर्यमें पड़ गये और कहने लगे कि इसमें कुछ कारण अवश्‍य है ? कारणका पता चलानेके लिए उन्‍होंने उसी समय यक्षका स्‍मरण किया ॥520-524॥

सोऽपि सन्निहितस्‍तत्र विद्यां विध्‍वस्‍य खेचरीम् । तं खेचरं कुमारस्‍य पुरस्‍तादकरोद्द्रुतम् ॥525॥
	यक्ष शीघ्र ही आ गया और उसने उसकी सब खेचरी विद्या नष्‍ट कर शीघ्र ही उस विद्याधरको जीवन्‍धर कुमार के आगे लाकर खड़ा कर दिया ॥525॥

इदं सरस्‍त्‍वया केन रक्ष्‍यते हेतुनेति स: । परिपृष्‍ट: कुमारेण खेचर: सम्‍यगब्रवीत् ॥526॥
श्रृणु भद्र प्रवक्ष्‍यामि मत्‍कथां कृतचेतन: । अभवत्‍पुष्‍पदन्‍ताख्‍यमालाकारधनेशिन: ॥527॥
सुतो राजपुरे जातिभटाह्ण: कुसुमश्रिय: । तत्रैव धनदत्‍तस्‍य नन्दिन्‍यां तनयोऽभवत् ॥528॥
चन्‍द्राभो मे सखा तस्‍य कदाचिद्धर्ममभ्‍यघात् । भवानहंच धर्मेण तेन रक्‍ताशयस्‍तदा ॥529॥
	तब जीवन्‍धर कुमार ने उससे पूछा कि तू इस सरोवरकी रक्षा किस लिए करता है ? इस प्रकार कुमार के पूछने पर वह विद्याधर अच्‍छी तरह कहने लगा कि हे भद्र ! मेरी कथाको चित्‍त लगाकर सुनिये, मैं कहता हूँ । पहले जन्‍ममें मैं राजपुर नगर में अत्‍यन्‍त धनी पुष्‍पदन्‍त मालाकारकी स्‍त्री कुसुमश्री का जातिभट नाम का पुत्र था । उसी नगर में धनदत्‍तकी स्‍त्री नन्दिनीसे उत्‍पन्‍न हुआ चन्‍द्राभ नाम का पुत्र था । वह मेरा मित्र था, किसी एक समय आपने उस चन्‍द्राभके लिए धर्म का स्‍वरूप कहा था उसे सुनकर मेरे ह्णदय में भी धर्मप्रेम उत्‍पन्‍न हो गया ॥526-529॥

विधाय मद्यमांसादिनिवृत्तिं तत्‍फलान्‍मृत: । इह विद्याधरो भूत्‍वा सिद्धकूटजिनालये ॥530॥
विलोक्‍य चारणद्वन्‍द्वं विनयेनोपसृत्‍य तत् । आवयोर्भवसम्‍बन्‍धमाकर्ण्‍य त्‍वां निरीक्षितुम् ॥531॥
रक्षित्‍वैतत्‍सरोऽन्‍येषां प्रवेशाद्विद्यया स्थित: । वक्ष्‍ये त्‍वद्भवसम्‍बन्‍धं दिव्‍यावधिनिरूपितम् ॥532॥
	और मैंने उसी समय मद्य-मांस आदिका त्‍याग कर दिया उसके फलसे मरकर मैं यह विद्याधर हुआ । किसी समय मैंने सिद्धकूट जिनालयमें दो चारण मुनियों के दर्शन किये । मैं बड़ी विनय से उनके पास पहुँचा और उनके समीप अपने तथा आपके पूर्वभवका सम्‍बन्‍ध सुनकर आपके दर्शन करने के लिए ही अन्‍य लोगों के प्रवेशसे इस सरोवरकी रक्षा करता हुआ यहाँ रहता हूँ । उन मुनिराजने अपने दिव्‍य अवधिज्ञान से देखकर जो आपके पूर्वभवका सम्‍बन्‍ध बतलाया था उसे अब मैं कहता हूँ ॥530-532॥

घातकीखण्‍डप्राग्‍भागमेरूपूर्वविदेहगे । विषये पुष्‍कलावत्‍यां नगरी पुण्‍डरीकिणी ॥533॥
पतिर्जयन्‍धरस्‍तस्‍य तनूजोऽभूज्‍जयद्रथ: । जयवत्‍यास्‍त्‍वमन्‍येद्युर्वनं नाम्‍ना मनोहरम् ॥534॥
विहर्तुं प्रस्थितस्‍तस्‍य सरस्‍यां हंसशावकम् । विलोक्‍य चेटकैर्दक्षैस्‍तमानाय्य सकौतुक: ॥535॥
स्थितस्‍तत्‍पोषणोद्योगे तन्‍मातापितरौ तदा । सशोकौ करूणाक्रन्‍दं नभस्‍यकुरूतां मुहु: ॥536॥
चेटकस्‍ते तदाकर्ण्‍य कर्णान्‍ताकृष्‍टचापक: । शरेणापायत्‍तातं तस्‍याकार्य न पापिनाम् ॥537॥
	धातकीखण्‍ड द्वीप के पूर्व मेरू सम्‍बन्‍धी पूर्व विदेह क्षेत्र में पुष्‍कलावती नाम का देश है । उसकी पुण्‍डरीकिणी नगरी में राजा जयंधर राज्‍य करता था । उसकी जयवती रानीसे तू जयद्रथ नाम का पुत्र हुआ था । किसी एक समय वह जयद्रथ क्रीड़ा करने के लिए मनोहर नाम के वन में गया था वहाँ उसने सरोवर के किनारे एक हंसका बच्‍चा देखकर कौतुक वश चतुर सेवकोंके द्वारा उसे बुला लिया और उसके पालन करनेका उद्योग करने लगा । यह देख, उस बच्‍चेके माता-पिता शोक सहित होकर आकाश में बार-बार करूण क्रन्‍दन करने लगे । उसका शब्‍द सुनकर तेरे एक सेवकने कान तक धनुष खींचा और एक बाण से उस बच्‍चेके पिताको नीचे गिरा दिया सो ठीक ही है क्‍यों‍कि पापी मनुष्‍यों को नहीं करने योग्‍य कार्य क्‍या है ? अर्थात् कुछ भी नहीं ॥533-537॥

तन्निरीक्ष्‍य भवन्‍माता कारूण्‍यार्द्रीकृताशया । किमेतदिति सम्‍पृच्‍छय प्रबुद्धा परिचारकात् ॥538॥
कुपित्‍वा चेटकायैनं वृथा विद्धवते सती । निर्भत्‍स्‍र्य त्‍वान्‍च ते पुत्र न युक्‍तमिदमाश्विमम् ॥539॥
मात्रा संयोजयेत्‍याह स्‍वन्‍चाज्ञानादिदं मया । कृतं कर्मेति निन्दित्‍वा गर्हित्‍वात्‍मानमार्द्रघी: ॥540॥
तदादानदिनाद्धंसशावकं षोडशे दिने । चातकं घनकालो वा सजलाम्‍भोदमालया ॥541॥
प्रसवं मधुमासो वा लतया चूतसन्‍ज्ञया । पद्मिन्‍यार्कोदयो वालिं तं मात्रा समजीगम: ॥542॥
	यह देख जयद्रथकी माताका ह्णदय दया से आर्द्र हो गया और उसने पूछा कि यह क्‍या है ? सेवक से सब हाल जानकर वह सती व्‍यर्थ ही पक्षीके पिताको मारनेवाले सेवक पर बहुत कुपित हुई तथा तुझे भी डाँटकर कहने लगी कि हे पुत्र ! तेरे लिए यह कार्य उचित नहीं है, तू शीघ्र ही इसे इसकी मातासे मिला दे । इसके उत्‍तरमें तूने कहा कि यह कार्य मैंने अज्ञान वश किया है । इस प्रकार आर्द्र परिणाम होकर अपने आपकी बहुत ही निन्‍दा की और जिस दिन उस बालक को पकड़वाया था उसके सोलहवें दिन, जिस प्रकार वर्षाकाल चातकको सजल मेघमाला से मिला देता है, वसन्‍त ऋतु फूलको आमकी लताके साथ मिला देता है और सूर्योदय भ्रमरको कमलिनीके साथ मिला देता है उसी प्रकार उसकी माताके साथ मिला दिया ॥538-542॥

एवं विनोदैरन्‍यैश्‍च काले याते निरन्‍तरम् । सुखेन केनचिद् भोगनिर्वेगे सति हेतुना ॥543॥
राज्‍यभारं परित्‍यज्‍य तपोभारं समुद्वहन् । जीवितान्‍ते तनुं त्‍यक्‍त्‍वा सहस्‍त्रारे सुरोऽभव: ॥544॥
	इस प्रकार के अन्‍य कितने ही विनोदोंसे जयद्रथका काल निरन्‍तर सुख से बीत रहा था कि एक दिन उसे किसी कारणवश भोगों से वैराग्‍य हो गया फल-स्‍वरूप राज्‍य का भार छोड़कर उसने तपश्‍चरणका भार धारण कर लिया और जीवनके अन्‍त में शरीर छोड़कर सहस्‍त्रार स्‍वर्ग में देव पर्याय प्राप्‍त कर ली ॥543-544॥

तत्राष्‍टादशवार्ध्‍यायुर्दिव्‍यभोगाभितर्पित: । ततश्‍चुत्‍वेह सम्‍भूत: शुभाशुभविपाकत: ॥545॥
	वहाँ वह अठारह सागर की आयु तक दिव्‍य भोगों से सन्‍तुष्‍ट रहा । तदनन्‍तर वहाँसे च्‍युत होकर पुण्‍य पाप के उदय से यहाँ उत्‍पन्‍न हुआ है ॥545॥

चेटकेन हतो हंस: स काष्‍ठांगारिकोऽभवत् । तेनैव त्‍वत्पिता युद्धे हत: प्राक्‍तव जन्‍मन: ॥546॥
मन्‍दसानशिशो: पित्रोर्विप्रयोगकृतैनस: । फलात्‍षोडशवर्षाणि वियोगस्‍तव बन्‍धुभि: ॥547॥
सह सन्‍जात इत्‍येतद्विद्याधरनिरूपितम् । श्रुत्‍वा कल्‍याणबन्‍धुस्‍त्‍वं ममेत्‍येनमपूजयत् ॥548॥
	जिस सेवकने हंसको मारा था वह काष्‍ठांगारिक हुआ है और उसीने तुम्‍हारा जन्‍म होने के पहले ही युद्धमें तुम्‍हारे पिताको मारा है । तुमने हंसके बच्‍चेको सोलह दिन तक उसके माता-पितासे जुदा रक्‍खा था उसी पाप के फलसे तुम्‍हारा सोलह वर्ष तक भाई-बन्‍धुओं के साथ वियोग हुआ है । इस प्रकार विद्याधरकी कही कथा सुनकर जीवन्‍धरकुमार कहने लगे कि तू मेरा कल्‍याणकारी बन्‍धु है ऐसा कह कर उन्‍होंने उसका खूब सत्‍कार किया ॥546-548॥

तस्‍मादागत्‍य हेमाभनगरं प्राप्‍य सम्‍मदात् । कामभोगसुखं स्‍वैरमिष्‍टैरनुभवन् स्थित: ॥549॥
	तदनन्‍तर वे बड़ी प्रसन्‍नतासे सबके साथ हेमाभ नगर आये और इष्‍ट जनों के साथ इच्‍छानुसार 
कामभोगका सुख भोगते हुए रहने लगे ॥549॥

इदं प्रकृतमत्रान्‍यत्‍संविधानमुदीर्यते । नन्‍दाढयस्‍य पुरात्‍स्‍वस्‍मान्निर्याणानन्‍तरे दिने ॥550॥
गन्‍धर्वदत्‍ता सम्‍पृष्‍टा स्‍नेहितैर्मधुरादिभि: । वदास्‍माकं विवेत्सि त्‍वं कुमारौ क गताविति ॥551॥
साप्‍याह सुजने देशे हेमाभनगरे सुखम् । वसतस्‍तत्र का चिन्‍ता युष्‍माकमिति सादरम् ॥552॥
	सुधर्माचार्य राजा श्रेणिक से कहते हैं कि हे श्रेणिक ! यह तुझे प्रकृत बात बतलाई । अब इसीसे सम्‍बन्‍ध रखनेवाली कथा कही जाती है । जिस दिन नन्‍दाढय राजपुर नगरसे निकल गया उसके दूसरे ही दिन मधुर आदि मित्रोंने गन्‍धर्वदत्‍तासे पूछा कि दोनों कुमार कहाँ गये हैं ? तू सब जानती है, बतला । इसके उत्‍तरमें गन्‍धर्वदत्‍ताने बड़े आदरसे कहा कि आप लोग उनकी चिन्‍ता क्‍यों करते हैं वे दोनों भाई सुजन देशके हेमाभ नगर में सुख से रहते हैं ॥550-552॥

ज्ञात्‍वा ताभ्‍यां स्थितं स्‍थानं ते सर्वे तद्दिदृक्षया । आपृच्‍छय  स्‍वजनान् सर्वान् सन्‍तोषात्‍तैर्विवेचिता: ॥553॥
	इस प्रकार गन्‍धर्वदत्‍ता से उनके रहनेका स्‍थान जानकर मधुर आदि सब मित्रोंको उनके देखनेकी इच्‍छा हुई और वे सब अपने आत्‍मीय जनोंसे पूछकर तथा उनसे बिदा लेकर सन्‍तोषके साथ चल पड़े ॥553॥

गच्‍छन्‍तो दण्‍डकारण्‍ये व्‍यश्राम्‍यंस्‍तापसाश्रये । तापसीषु समागत्‍य तान् पश्‍यन्‍तीषु कौतुकात् ॥554॥
महादेवी च तान् दृष्‍ट्वा यूयं कस्‍मात्‍समागता: । गमिष्‍यथ क वेत्‍येतदपृच्‍छत्‍स्‍नेहनिर्भरा ॥555॥
	चलते-चलते उन्‍होंने दण्‍डक वन में पहुँचकर तपस्वियोंके आश्रममें विश्राम किया । कौतुकवश वहाँ की तापसी स्त्रियाँ आकर उन्‍हें देखने लगीं । उन स्त्रियोंमें महादेवी विजया भी थी, वह उन सबको देखकर कहने लगी कि आप लोग कौन हैं ? कहाँसे आये हैं ? और कहाँ जावेंगे ? विजयाने यह सब बड़े स्‍नेहके साथ पूछा ॥554-555॥

यथावृत्‍तान्‍तमेवैषु कथयत्‍सु प्रतोषिणी । मत्‍पुत्रपरिवारोऽयं संघो यूनामिति स्‍फुटम् ॥556॥
विज्ञायाद्यात्र विश्रम्‍य भवद्भिर्गम्‍यतां पुन: । समागमनकालेऽसाविहैवानीयतामिति ॥557॥
	जब मधुर आदिने अपना सब वृत्‍तान्‍त कहा तब वह, यह स्‍पष्‍ट जानकर बहुत ही सन्‍तुष्‍ट हुई कि यह युवाओं का संघ मेरे ही पुत्रका परिवार है । उसने फिर कहा कि आज आप लोग यहाँ विश्राम कर जाइये और आते समय उसे यहाँ ही लाइये ॥556-557॥

सम्‍यक्प्रार्थयतैतांस्‍तेऽप्‍येषा जीवन्‍धरश्रुते: । रूपेण निर्विशेषा किं तन्‍मातेत्‍यात्‍तसंशया: ॥558॥
कुर्मस्‍तथेति सन्‍तोष्‍य तां प्रियानुगतोक्तिभि: । गत्‍वा ततोऽन्‍तरं किन्चित्‍तत्र व्‍याधै: कदर्थिता: ॥559॥
युद्धे पुरूषकारेण क्रव्‍यादानभिभूय तान् । यान्‍तो यदृच्‍छया व्‍याधैर्मार्गेऽन्‍यैर्योगमागमन् ॥560॥
हेमाभपुरसार्थापहरणारम्‍भसम्‍भ्रमे । तत्‍कर्म नागरैरूर्ध्‍वन्‍यस्‍तहस्‍तैर्निवेदित: ॥561॥
आक्रोशद्भि: सकारूण्‍यो जीवन्‍धरसमाह्णय: । गत्‍वा व्‍याधबलं युद्धे निरूध्‍यातकर्यविक्रम: ॥562॥
तद्गृहीतं धनं सर्व वणिग्‍भ्‍यो ह्यार्पयत्‍पुन: । युद्ध्‍वा चिरं विमुक्‍तात्‍मनामांकशरदर्शनात् ॥563॥
जीवन्‍धरकुमारेण विदिता मधुरादय: । संगतास्‍ते कुमारस्‍य वार्तां राजपुरोद्धवाम् ॥564॥
सर्वा निर्वर्ण्‍य विश्रम्‍य कन्चित्‍कालं स्थिता: सुखम् । तत: कुमारमादाय गच्‍छन्‍त: स्‍वपुरं प्रति ॥565॥
अरण्‍यमप्रयाणार्थ दण्‍डकाख्‍यमुपागमन् । तत्र स्‍नेहान्‍महादेवी क्षीरापूर्णोन्‍नतस्‍तनी ॥566॥
बाष्‍पाविलविलालाक्षी क्षामक्षामांगयष्टिका । चिन्‍तासहस्‍त्रसन्‍तप्‍तजटीभूतशिरोरूहा ॥567॥
निरन्‍तरोष्‍णनि:श्‍वासवैवर्ण्‍यगमिताधरा । ताम्‍बूलादिव्‍यपायोरूमलदिग्‍धद्विजावली ॥568॥
अशोचत्‍पुत्रमालोक्‍य रूक्मिणीव मनोभवम् । इष्‍टकालान्‍तरालोकस्‍तत्‍क्षणे दु:खकारणम् ॥569॥
	इस प्रकार उसने उन लोगोंसे अच्‍छी तरह प्रार्थना की । वह देवी रूपकी अपेक्षा जीवन्‍धरके समान ही थी इसलिए सबको संशय हो गया कि शायद यह जीवन्‍धरकी माता ही हो । तदनन्‍तर उन लोगोंने प्रिय और अनुकूल वचनोंके द्वारा उस देवीको सन्‍तुष्‍ट किया और कहा कि हमलोग ऐसा ही करेंगे । इसके बाद वे आगे चले, कुछ ही दूर जाने पर उन्‍हें भीलोंने दु:खी किया परन्‍तु वे अपने पुरूषार्थसे युद्ध में भीलोंको हराकर इच्‍छानुसार आगे बढ़े । आगे चलकर मार्ग में ये सब लोग दूसरे भीलोंके साथ मिल गये और सबने हेमाभ नगर में जाकर वहाँके सेठोंको लूटना शुरू किया । इससे क्षुभित हुए नगरवासी लोगोंने हाथ ऊपर कर तथा जोर-जोरसे चिल्‍लाकर जीवन्‍धर कुमार को इस कार्यकी सूचना दी । निदान, अचिन्‍त्‍य पराक्रमके धारक दयालु जीवन्‍धर कुमार ने जाकर युद्धमें वह भीलोंकी सेना रोकी और उनके द्वारा हरण किया हुआ सब धन छीनकर वैश्‍योंके लिए वापिस दिया । इधर मधुर आदिने चिरकाल त‍क युद्ध कर अपने नाम से चिन्हित बाण चलाये थे उन्‍हें देखकर जीवन्‍धर कुमार ने उन सबको पहिचान लिया । तदनन्‍तर उन सबका जीवन्‍धर कुमारसे मिलाप हो गया और सब लोग कुमार के लिए राजपुर नगरकी सब कथा सुनाकर वहाँ कुछ काल तक सुख से रहे । इसके बाद वे कुमार को लेकर अपने नगरकी ओर चले । विश्राम करने के लिए वे उसी दण्‍डक वन में आये । वहाँ उन्‍हें महादेवी विजया मिली, स्‍नेहके कारण उसके स्‍तन दूधसे भरकर ऊँचे उठ रहे थे, नेत्र आँसूओंसे व्याप्‍त होकर मलिन हो रहे थे, शरीर-यष्टि अत्‍यन्‍त कृश थी, वह हजारों चिन्‍ताओंसे सन्‍तप्‍त थी, उसके शिरके बाल जटा रूप हो गये थे, निरन्‍तर गरम श्‍वास निकलनेसे उसके ओठोंका रंग बदल गया था और पान आदिके न खानेसे उसके दाँतों पर बहुत भारी मैल जमा हो गया था । जिस प्रकार रूक्मिणी प्रद्युम्‍नको देखकर दुखी हुई थी उसी प्रकार विजया महादेवी भी पुत्रको देखकर शोक करने लगी सो ठीक ही है क्‍योंकि इष्‍ट पदार्थका बहुत समय बाद देखना तत्‍कालमें दु:खका कारण होता ही है ॥558-569॥

तनूजस्‍पर्शसम्‍भूतमस्‍पृशन्‍तीं सुखामृतम् । ज्ञापयित्‍वा पतत्‍पादपद्मयो: सकृतांजलि: ॥570॥
	पुत्र के स्‍पर्शसे उत्‍पन्‍न हुए सुख रूपी अमृत का जिसने स्‍पर्श नहीं किया है ऐसी माताको उस सुख का अनुभव कराते हुए जीवन्‍धर कुमार हाथ जोड़कर उसके चरण-कमलोंमें गिर पड़े ॥570॥

कुमारोत्तिष्‍ठ कल्‍याणशतभागी भवेत्‍यसौ । तमाशिषां शतै: स्‍नेहादभिनन्‍द्याब्रवीदिति ॥571॥
	‘हे कुमार ! उठ, सैकड़ों कल्‍याणोंको प्राप्‍त हो’ इस प्रकार सैकड़ों आशीर्वादोंसे उन्‍हें प्रसन्‍न कर विजया महादेवी बड़े स्‍नेहसे इस प्रकार कहने लगी ॥571॥

प्रतिपक्षाद्भवद्दृष्टिसम्‍भूतसुखसंगमात् । कुमार भीतभीतं वा मद्दु:खं सहसा गतम् ॥572॥
	कि ‘हे कुमार ! तुझे देखने से जो मुझे सुख उत्‍पन्‍न हुआ है उसके समागम रूपी शत्रुसे ही मानो डरकर मेरा दु:ख अकस्‍मात् भाग गया है’ ॥572॥

एवं देव्‍यां तुजा साकं निगदन्‍त्‍यां तदन्‍तरे । सम्‍प्राप्‍य सत्‍वरं यक्षो दक्ष: स्‍नेहात्‍कुमारजात् ॥573॥
	इस प्रकार वह महादेवी पुत्र के साथ बातचीत कर रही थी कि इसी बीच में कुमार के स्‍नेहसे वह चतुर यक्ष भी बड़ी शीघ्रता से वहाँ आ पहुँचा ॥573॥
स्‍नानस्‍त्रग्‍लेपनाशेषभूषावस्‍त्राशनादिभि: । सम्‍पूज्‍य जैनसद्धर्मवात्‍सल्‍यात्‍सकलान्‍पृथक् ॥574॥
अपास्‍य मधुरालापैस्‍तत्‍वगर्भै: सयुक्तिभि: । मदनादिकथाभिश्‍च शोकं मातु: सुतस्‍य च ॥575॥
जगाम सम्‍मुखं धाम्‍न: स्‍वम्‍येत्‍यापाद्य सत्क्रियाम् । तत्‍सौहार्द यदापत्‍सु सुह्णद्भिरनुभूयते ॥576॥
	उसने आकर उत्‍तम जैनधर्मके वात्‍सल्‍यसे स्‍नान् माला, लेपन, समस्‍त आभूषण, वस्‍त्र तथा भोजन आदिके द्वारा सबका अलग-अलग सत्‍कार किया । तदनन्‍तर उसने युक्तियों से पूर्ण और तत्‍त्‍वसे भरे हुए मधुर वचनों से तथा प्रद्युम्‍न आदिकी कथाओंसे माता और पुत्र दोनोंका शोक दूर कर दिया । इस प्रकार आद‍र-सत्‍कार कर वह यक्ष अपने स्‍थान की ओर चला गया सो ठीक ही है क्‍योंकि मित्रता वही है जिसका कि मित्र लोग आपत्तिके समय अनुभव करते हैं ॥574-576॥

राज्ञी चैष महापुण्‍यभागीत्‍यालोच्‍य तं पृथक् । कुमारमभ्‍यधादेवं प्रज्ञाविक्रमशालिनम् ॥577॥
सत्‍यन्‍धरमहाराजं तवराजपुरे गुरूम् । हत्‍वा राज्‍ये स्थित: शत्रुस्‍तत्‍काष्‍ठांगारिकस्‍तव ॥578॥
पितृस्‍थानपरित्‍यागो न योग्‍यस्‍ते मनस्विन: । इत्‍यसौ च तदाकर्ण्‍य प्रतिपद्योदितं तया ॥579॥
अकालसाधनं शौर्यं न फलाय प्रकल्‍पते । धान्‍यं वा सम्‍प्रतीक्ष्‍यो य: काल: कार्यस्‍य साधक: ॥580॥
इति सन्चित्‍य सन्‍जातक्रोधोप्‍याच्‍छाद्य तं ह्णदि । अम्‍बैतत्‍कार्यपर्याप्‍तौ बलं नन्‍दाढयनायकम् ॥581॥
त्‍वामानेतुं प्रहेष्‍यामि तावदत्र त्‍वयास्‍यताम् । दिनानि कानिचिद्वीतशोकयेति महामति: ॥582॥
तद्योग्‍यसर्ववस्‍तूनि परिवारन्‍च कन्‍चन । तत्‍सन्निधाववस्‍थाप्‍य गत्‍वा राजपुरं स्‍वयम् ॥583॥
	इसके बाद विजयादेवीने ‘यह महा पुण्‍यात्‍मा है’ ऐसा विचार कर बुद्धि और बलसे सुशोभित कुमार को अलग ले जाकर इस प्रकार कहा कि ‘राजपुर नगर के सत्‍यन्‍धर महाराज तेरे पिता थे उन्‍हें मार कर ही काष्‍ठांगारिक राज्‍य पर बैठा था अत: वह तेरा शत्रु है । तू तेजस्‍वी है अत: तुझे पिताका स्‍थान छोड़ देना योग्‍य नहीं है’ इस प्रकार माताके कहे हुए वचन सुनकर और अच्‍छी तरह समझकर जीवन्‍धर कुमार ने विचार किया कि ‘समय और साधनके बिना प्रकट हुई शूर-वीरता फल देनेके लिए समर्थ नहीं है अत: धान्‍यकी तरह उस काल की प्रतीक्षा करनी चाहिये जो कि कार्यका साधक है’ । जीवन्‍धर कुमार को यद्यपि क्रोध तो उत्‍पन्‍न हुआ था परन्‍तु उक्‍त विचार कर उन्‍होंने उसे ह्णदय में ही छिपा लिया और मातासे कहा कि हे अम्‍ब ! यह कार्य पूरा होने पर मैं तुझे लेने के लिए नन्‍दाढयको सेनापति बनाकर सेना भेजूँगा तब तक कुछ दिन तू शोक रहित हो यहीं पर रह । ऐसा कहकर तथा उसके योग्‍य समस्‍त पदार्थ और कुछ परिवारको उसके समीप रखकर महाबुद्धिमान् जीवन्‍धर कुमार स्‍वयं राजपुर चले गये ॥577-583॥

प्राप्‍य तन्निजभृत्‍यादीन्‍पुर: प्रस्‍थाप्‍य कस्‍यचित् । मदागतिर्न वाच्‍येति प्रतिपाद्य पृथक् पृथक् ॥584॥
वैश्‍यवेषं समादाय विद्यामुद्राप्रभावत: । पुरं प्रविश्‍य कस्मिश्चिदापणे समवस्थित: ॥585॥
	राजपुर नगर के समीप जाकर उन्‍होंने अपने सेवक आदि सब लोगों को अलग-अलग यह कहकर कि ‘किसीसे मेरे आनेकी खबर नहीं कहना’ पहले ही नगर में भेज दिया और स्‍वयं विद्यामयी अँगूठीके प्रभाव से वैश्‍यका वेष रखकर नगर में प्रविष्‍ट हो किसी की दूकान पर जा बैठे ॥584-585॥

तत्र तत्सन्निधानेन नानारत्‍नादिभाण्‍डकम् । अपूर्वलाभसंवृत्‍तं दृष्‍ट्वा सागरदत्‍तक: ॥586॥
वणिगादेशनिर्दिष्‍टो दैवज्ञैरयमित्‍यसौ । दत्‍तवान्विमलां तस्‍मै सुतां स्‍वां कमलोद्भवाम् ॥587॥
	वहाँ उनके समीप बैठ जानेसे सागरदत्‍त सेठको अनेक रत्‍न आदिके पिटारे तथा और भी अपूर्व वस्‍तुओं का लाभ हुआ । यह देख उसने विचार किया कि ‘निमित्‍तज्ञानीने जिसके लिए कहा था यह वही पुरूष है, ऐसा विचार कर उसने अपनी स्‍त्री कमलासे उत्‍पन्‍न हुई विमला नाम की पुत्री उन्‍हें समर्पित कर दी ॥586-587॥

दिनानि कानिचित्‍तत्र संवसन् सुखमन्‍यदा । परिव्राजकवेषेण काष्‍ठांगारिकसंसदम् ॥588॥
प्रविश्‍य तं समालोक्‍य कृताशीर्वादसत्क्रिय: । श्रृणु राजन्‍नहं भोक्‍तुं याचे त्‍वामतिथिर्गुणी ॥589॥
मां भोजयेत्‍युवाचैतच्‍छूत्‍वा सम्‍प्रतिपन्‍नवान् । मदुद्योगफलस्‍यैतन्निमित्‍तं कुसुमं परम् ॥590॥
इत्‍यग्रासनमास्‍थाय भुक्‍त्‍वा तस्‍मात्‍स निर्गत: । वशीकरणचूर्णादिप्रत्‍यक्षफलमौषधम् ॥571॥
मत्‍करे विद्यते यस्‍मै रूचिर्गृह्णात्‍वसाविदम् । इति राजकमभ्‍येत्‍य पृथक्‍पृथगघोषयत् ॥592॥
तच्‍छूत्‍वा पश्‍य नैर्लज्‍जयमस्‍य वार्धक्‍यमीदृशम् । वशीकरणचूर्णान्जनादिबन्‍धनमप्‍यद: ॥593॥
इति तद्वचनात्‍सर्वै: कृत्‍वा हासं द्विजोत्‍तम । कन्‍यका गुणमालाख्‍या पुरेऽस्मिन्‍नस्ति विश्रुता ॥594॥
जीवन्‍धरेण मच्‍चूर्णवासस्‍य न कृता स्‍तुति: । इति नृद्वेषिणी जाता तां त्‍वच्‍चूर्णान्‍जनादिभि: ॥595॥
वशीकुरूष्‍व तद्वीक्ष्‍य तव मन्‍त्रौषधादिकम् । मौल्‍येन बहुना सर्वमाददिष्‍यामहे वयम् ॥596॥
	विवाहके बाद जीवन्‍धर कुमार कुछ दिन तक सागरदत्‍त सेठके यहाँ सुख से रहे । तदनुसार किसी अन्‍य समय परिव्राजकका वेष रखकर काष्‍ठांगारिककी सभा में गये । वहाँ प्रवेश कर तथा काष्‍ठांगारको देखकर उन्‍होंने आशीर्वाद देते हुए कहा कि ‘हे राजन्‍ ! सुनो, मैं एक गुणवान् अतिथि हूँ, तुझसे भोजन चाहता हूँ, मुझे खिला दे’ । यह सुकर काष्‍ठांगारिकने उसे भोजन कराना स्‍वीकृत कर लिया । ‘यह निमित्‍त, मेरे उद्योग रूपी फल को उत्‍पन्‍न करने के लिए मानो फूल ही है’ ऐसा विचार कर उन्‍होंने अगली आसन पर आरूढ़ होकर भोजन किया और भोजनोपरान्‍त वहाँसे चल दिया । तदनन्‍तर उन्‍होंने राजाओं के समूहमें जाकर अलग-अलग यह घोषणा कर दी कि ‘मेरे हाथमें प्रत्‍यक्ष फल देनेवाला वशीकरण चूर्ण आदि उत्‍तम ओषधि है जिसकी इच्‍छा हो वह ले ले’ उनकी यह घोषणा सुनकर सब लोग हँसी करते हुए कहने लगे कि देखो इसकी निर्लज्‍जता । इसका ऐसा तो बुढ़ापा है फिर भी वशीकरण चूर्ण, अन्‍जन तथा बन्‍धक आदिकी ओ‍षधियाँ रखे हुए है । इस प्रकार कहते हुए उन लोगोंने हँसी कर कहा कि ‘हे ब्राह्मण ! इस नगर में एक गुणमाला नाम की प्रसिद्ध कन्‍या है । ‘जीवन्‍धरने मेरे चूर्णकी सुगन्धिकी प्रशंसा नहीं की है’ इसलिए वह पुरूष मात्रसे द्वेष रखने लगी है । तू अपने चूर्ण तथा अन्‍जन आदिसे पहले उसे वशमें कर ले, बादमें यह देख हम सब लोग तेरे मन्‍त्र तथा औषधि आदिको बहुत भारी मूल्‍य देकर खरीद लेंगे’ ॥588-596॥

इत्‍युक्‍तस्‍तै: सकोपो वा युष्‍मज्‍जीवन्‍धरो विधी: । चूर्णवासादिभेदं किं स जानाति परीक्षितुम् ॥597॥
	इस प्रकार लोगों के कहने पर वह ब्राह्मण कोधित-सा होकर कहने लगा कि तुम्‍हारा जीवन्‍धर मूर्ख होगा, वह चूर्णोंकी सु‍गन्धि आदिके भेदकी परीक्षा करना क्‍या जाने ॥597॥

इत्‍युक्‍तवांस्‍तत: सर्वे सकोपा विप्रमब्रुवन् यथेष्‍टं किं ब्रवीष्‍येवं नृसारमविवेचयन् ॥598॥
	इसके उत्‍तरमें सब लोग क्रोधित होकर उस ब्राह्मणसे कहने लगे कि ‘जीवन्‍धर मनुष्‍योंमें श्रेष्‍ठ हैं’ इसका विचार किये बिना ही तू उनके प्रति इच्‍छानुसार यह क्‍या बक रहा है ॥598॥

आत्‍मस्‍तवोऽन्‍यनिन्‍दा च मरणान्‍न विशिष्‍यते । इति लोकप्रसिद्धं किं न श्रुतं दु:श्रुतोद्धत ॥599॥
	हे मिथ्‍याशास्‍त्रसे उद्दण्‍ड ! क्‍या तूने यह लोक-प्रसिद्ध कहावत नहीं सुनी है कि अपनी प्रशंसा और दूसरेकी निन्‍दामें मरणसे कुछ विशेषता (अंतर) नहीं हैं अर्थात् मरणके ही समान है ॥599॥

इत्‍यसौ तैरधिक्षिप्‍त: किं न सन्ति प्रशंसका: । सुष्‍मद्विधा ममापीति सम्‍भाव्‍यात्‍मानमुद्धत: ॥600॥
घटदासीं विधास्‍यामि गुणमालां मुहूर्तत: । ममेति संगरं कृत्‍वा प्रस्थितस्‍तद्रृहं प्रति ॥601॥
तत्र तच्‍चेटिकामेकामाहूय स्‍वामिनीं निजाम् । ज्ञापयेति स्थित: कश्चिद्विप्रो द्वारीत्‍यबूबुधत् ॥602॥
	इस प्रकार उन लोगों के द्वारा निन्दित हुआ ब्राह्मण कहने लगा कि तो क्‍या आप जैसे लोग मेरी भी प्रशंसा करनेवाले नहीं हैं ? ‘मैं भी कोई पुरूष हूँ’ इस तरह अपनी प्रशंसा कर उस उद्धत ब्राह्मण ने प्रतिज्ञा की कि ‘मैं क्षणभरमें गुणमालाको अपनी घटदासी बना लूँगा’ । ऐसी प्रतिज्ञा कर वह गुणमाला के घरकी ओर चल पड़ा । वहाँ जाकर तथा एक दासीको बुलाकर उसने कहा कि तुम अपनी मालकिनसे कहो कि द्वार पर कोई ब्राह्मण खड़ा है ॥600-602॥

सापि स्‍वस्‍वामिनीमेतद्विप्रप्रोक्‍तमबोधयत् । तत: स्‍वानुमतायातं वृ‍द्धविप्रं यथोचितम् ॥603॥
प्रतिगृह्य कुतो वेतो गमिष्‍यसि कुतोऽथवा । इति तस्‍या: परिप्रश्‍ने पश्‍चादिह समागत: ॥604॥
पुन: पुरो गमिष्‍यामीत्‍याहासौ तच्‍छूतेर्जन: । पार्श्‍ववर्ती व्‍यधाद्धासं दारिकाया द्विजोऽपि तम् ॥605॥
न हास्‍यं कुरूतैवं र्भो वार्धक्‍यं विपरीतताम् । उत्‍पादयति युष्‍माकं किं न भावीति सोऽवदत् ॥606॥	
दासीने भी अपनी मालकिनको ब्राह्मणकी कही हुई बात समझा दी । गुणमाला ने अपनी अनुमति से आये हुए उस वृद्ध ब्राह्मण का यथायोग्‍य सत्‍कार कर पूछा कि ‘आप कहाँसे आये हैं और यहाँसे कहाँ जावेंगे ?’ गुणमाला के इस प्रश्‍नके उत्‍तरमें उसने कहा कि ‘यहाँ पीछेसे आया हूँ और आगे जाऊँगा’ । ब्राह्मणकी बात सुनकर कन्‍या गुणमाला के समीपवर्ती लोग हँसने लगे । यह देख, ब्राह्मण ने भी उनसे कहा कि इस तरह आप लोग हँसी न करें बुढ़ापा विपरीतता उत्‍पन्‍न कर देता है, क्‍या आप लोगोंका भी बुढ़ापा नहीं आवेगा ? ॥603-606॥

पुन: पुर: क गन्‍तव्‍यमिति तत्‍प्रत्‍युदीरणे । कन्‍यातीर्थपरिप्राप्‍तेर्यावत्‍तावद्रतिर्मम ॥607॥
	तदनन्‍तर उन लोगोंने फिर पूछा कि आप आगे कहाँ जावेंगे ? ब्राह्मण ने कहा कि जबतक कन्‍या तीर्थकी प्राप्ति नहीं हो जावेगी तबतक मेरा गमन होता रहेगा ॥607॥	

इति द्विजोदितं श्रुत्‍वा कायेन वयसाप्‍ययम् । वृद्धो न चेतसेत्‍येवं नर्मप्रायोक्तिपूर्वकम् ॥608॥
अग्रासने विधायैनं स्‍वयमभ्‍यवह्णत्‍य सा । इदानीं भवतो यत्र वान्‍छा तत्राशु गम्‍यताम् ॥609॥
	इस प्रकार ब्राह्मण का कहा उत्‍तर सुनकर सबने हँसते हुए कहा कि यह शरीर और अवस्‍थासे बूढ़ा है, मनसे बूढ़ा नहीं है । तदनन्‍तर गुणमाला ने उसे अग्र आसन पर बैठाकर स्‍वयं भोजन कराया और फिर कहा कि अब आपकी जहाँ इच्‍छा हो वहाँ शीघ्र ही जाइये ॥608-609॥

इत्‍याह सोऽपि सुष्‍ठूक्‍तं त्‍वया भद्रे ममेति ताम् । प्रशंसन् प्रस्‍खलन् कृच्‍छूादुत्‍थायालम्‍ब्‍य यष्टिकाम् ॥610॥
तदीयशयनारोहं व्‍यधादुक्‍त इवैतया । चेटिकास्‍तद्विलोक्‍यास्‍य पश्‍य निर्लज्‍जतामिति ॥611॥
हस्‍तावलम्‍बनेनैनं निराकर्तुं समुद्यता: । युष्‍माभि: सम्‍यगेवोक्‍तं लज्‍जा स्‍त्रीविषयैव सा ॥612॥
न पुंसु यदि तत्रास्ति लज्‍जा साधारणी भवेत् । तत: स्‍त्रीभि: कथं पुंसां संगमोऽनंगसंस्‍कृत: ॥613॥
	इसके उत्‍तरमें ब्राह्मण ने कहा कि ‘हे भद्र ! तूने ठीक कहा’ इस तरह उसकी प्रशंसा करता और डगमगाता हुआ वह ब्राह्मण लाठी टेक कर बड़ी कठिनाई से उठा और उसकी शय्यापर इस प्रकार चढ़ गया मानो उसने इसे चढ़नेकी आज्ञा ही दे दी हो । यह देख, दासियाँ कहने लगीं कि इसकी निर्लज्‍जता देखो । वे हाथ पकड़ कर उसे शय्यासे दूर करने के लिए उद्यत हो गई । तब ब्राह्मण ने कहा कि आप लोगोंने ठीक ही तो कहा है, यथार्थमें लज्‍जा स्त्रियोंमें ही होती है पुरूषोंमें नहीं, यदि उनमें भी स्त्रियों के समान ही लज्‍जा होने लगे तो फिर स्त्रियों के साथ काम से संस्‍कृत किया हुआ उनका समागम कैसे हो सकता है ? ॥610-613॥

इति वृद्धोक्तिमाकर्ण्‍य ब्राह्मणोऽयं न केवल: । कोऽपि रूपपरावृत्तिविद्यया समुपागत: ॥614॥
इत्‍याकलय्य को दोषो विप्र: प्राघूर्णिको मम । तिष्‍ठत्‍वत्रेति तच्‍चेटिका निवारयति स्‍म सा ॥615॥
	इस प्रकार वृद्ध ब्राह्मणकी बात सुनकर गुणमाला ने विचार किया कि यह केवल ब्राह्मण ही नहीं है किन्‍तु रूपपरावर्तनी विद्याके द्वारा रूप बदल कर कोई अन्‍य पुरूष यहाँ आया है । ऐसा विचार कर उसने दासियोंको रोक दिया और उस ब्राह्मणसे कहा कि क्‍या दोष है ? आप मेरे पाहुने हैं अत: इस शय्यापर बैठिये ॥614-615॥

तन्निशावसितौ शुद्धदेशजस्‍वरभेदवित् । गीतवान्‍मधुरं वृद्धश्चिरं श्रोत्रमनोहरम् ॥616॥
गन्‍धर्वदत्‍ताकल्‍याणकाले सालड्क्रियं कलम् । जीवन्‍धरकुमारस्‍य गीतं वैतच्‍छूते: सुखम् ॥617॥
इति प्रात: समुत्‍थाय विनयेनोपसृत्‍य तम् । साप्राक्षीत्‍केषु शास्‍त्रेषु प्रबोधो भवतामिति ॥618॥
	रात्रि समाप्‍त होने पर शुद्ध तथा देशज स्‍वरके भेदोंको जाननेवाले उस वृद्ध ब्राह्मण ने चिरकाल तक श्रोत्र तथा मनको हरण करनेवाले मधुर गीत गाये । गन्‍धर्वदत्‍ताके विवाहके समय जीवन्‍धर कुमार ने जो अलंकार सहित मनोहर गीत गाये थे उन्‍हें सुनकर गुणमालाको जैसा सुख हुआ था वैसा ही सुख इस वृद्ध के गीत सुनकर हुआ । सबेरा होने पर गुणमाला ने बड़ी विनयके साथ उसके पास जाकर पूछा कि आपको किन-किन शास्‍त्रोंका अच्‍छा ज्ञान है ? ॥616-618॥

धर्मार्थकामशास्‍त्राणि भूयोऽभ्‍यस्‍तानि यत्‍नत: । तेषु धर्मार्थयो: कामशास्‍त्रात्‍फलविनिश्चिय: ॥619॥
कथं तदिति चेत्किन्चिन्‍मया तत्र निरूप्‍यते । पंचेन्द्रियाणि तेषान्‍च विषया: पंचधा स्‍मृता ॥620॥
स्‍पर्शादयोऽष्‍टधा स्‍पर्शा: कर्कशाद्या: श्रुतोदिता: । रसोऽपि षड्विध: प्रोक्‍तो मधुरादिर्मनीषिभि: ॥621॥
कृतक: सहजश्‍चेति गन्‍धोऽपि द्विविधो मत: । सर्व: सुगन्‍धदुर्गन्‍धचेतनेतरवस्‍तुग: ॥622॥
रूपं पंचविधं श्‍वेतकृष्‍णादिप्रविभागभाक् । षड्जादय: स्‍वरा: सप्‍त जीवाजीवसमुद्भवा: ॥623॥
इत्‍यष्‍टाविंशतिर्भूत्‍वा द्वैगुण्‍यं पुनरागता: । इष्‍टानिष्‍टविकल्‍पाभ्‍यां षट्पंचाशद्विकल्‍पना: ॥624॥
	इसके उत्‍तरमें ब्राह्मण ने कहा कि मैंने बड़े यत्‍नसे धर्मशास्‍त्र, अर्थशास्‍त्र और कामशास्‍त्रका बार-बार अभ्‍यास किया है । उनमें धर्म और अर्थके फलका निश्‍चय कामशास्‍त्रसे ही होता है । वह किस प्रकार होता है ? यदि यह जानना चाहती हो तो मैं इसका कुछ निरूपण करता हूँ । इन्द्रियाँ पाँच हैं और उनके स्‍पर्श आदि विषय भी पाँच ही हैं । उनमेंसे स्‍पर्शके कर्कश आदि आठ भेद शास्‍त्रोंमें कहे गये हैं । विद्वानोंने मधुर आदिके भेदसे रस भी छह प्रकार का कहा है । सुगन्‍ध और दुर्गन्‍ध रूप चेतन अचेतन वस्‍तुओंमें पाया जानेवाला सब तरहका गन्‍ध भी कृतक और सहजके भेदसे दो प्रकार का माना गया है । श्‍वेत, कृष्‍ण आदिके भेदसे रूप पाँच तरहका कहा गया है और जीव तथा अजीवसे उत्‍पन्‍न हुए षड्ज आदि स्‍वर सात तरह के होते हैं । इस प्रकार सब मिलाकर पाँचों इन्द्रियों के अट्टाईस विषय होते हैं । इनमेंसे प्रत्‍येकके इष्‍ट, अनिष्‍टकी अपेक्षा दो-दो भेद हैं अत: सब मिलकर छप्‍पन हो जाते हैं ॥619-624॥

तेष्विष्‍टा: कृतपुण्‍यानां तानि पुण्‍यानि धर्मत: । निषिद्धविषयत्‍यागो धर्म: सद्भिरूदाह्णत: ॥625॥
	इनमें जो इष्‍ट विषय हैं वे पुण्‍य करनेवालोंको प्राप्‍त होते हैं, धर्म से पुण्‍य होता है और निषिद्ध विषयोंका त्‍याग करना ही सज्‍जनोंने धर्म कहा है ॥625॥

निषिद्धविषयांस्‍तस्‍मात्‍परिह्णत्‍य विचक्षणा: । शेषाननुभवन्‍तोऽत्र कामशास्‍त्रविदो मता: ॥626॥
इसलिए जो बुद्धिमान् मनुष्‍य निषिद्ध विषयोंको छोड़कर शेष विषयोंका अनुभव करते हैं वे ही  
इस लोक में कामशास्‍त्रके जाननेवाले कहे जाते हैं ॥626॥

त्‍वयानुभूयमानेषु दोषा: सन्‍तीह केषुचित् । इति तेनोदितं श्रुत्‍वा तद्दोषविनिवृत्‍तये ॥627॥
त्‍वयोपदेश: कर्तव्‍यो यास्‍यामि तव शिष्‍यताम् । इत्‍युदीर्णवतीं विप्रस्‍तां व्‍यनैषीत्‍कलादिषु ॥628॥
	यह कहने के बाद उस ब्राह्मण ने गुणमाला से कहा कि तू जिन विषयोंका अनुभव करती है उनमेंसे कितनेमें ही अनेक दोष हैं । इस तरह ब्राह्मण का कहा सुनकर गुणमाला ने उससे कहा कि आप उन दोषों को दूर करने के लिए उपदेश कीजिये मैं आपकी शिष्‍या हो जाऊँगी । ऐसा कहनेपर उस ब्राह्मण ने गुणमालाको कला आदिकी शिक्षा देकर निपुण बना दिया ॥627-628॥

सर्वे ते पुनरन्‍येद्युविंहर्तु वनमागमन् । स्थितस्‍तत्रायमेकान्‍तप्रदेशे गुणमालया ॥629॥
सह स्‍वाभाविकं रूपमात्‍मन: समदर्शयत् । कन्‍या दृष्‍ट्वाथ तं जातसंशया सत्रपा सती ॥630॥
मौनेनावस्थिता वीक्ष्‍य तामेष प्राक्‍तनोक्तिभि: । चूर्णवासादिजाताभि: प्रत्‍यायय‍दतिद्रुतम् ॥631॥
	एक दिन वे सब लोग विहार करने के लिए वन में गये थे । वहाँ जब वह एकान्‍त स्‍थान में गुणमाला के साथ बैठा था तब उसने अपना स्‍वाभाविक रूप दिखा दिया । उसे देखकर कन्‍याको संशय उत्‍पन्‍न हो गया और वह सती लज्‍जासहित चुप बैठ गई । यह देखकर ब्राह्मण ने सुगन्धित चूर्णसे सम्‍बन्‍ध रखनेवाली प्राचीन कथाएँ कह कर बहुत ही शीघ्र उसे विश्‍वास दिला दिया ॥629-631॥

पुन: प्राक्‍तनरूपस्‍थ: पुष्‍पशय्यामधिष्ठित: । कुरू मत्‍पदसंवाहमिति प्रेषयति स्‍म ताम् ॥632॥
तान्‍च स्‍नेहेन तत्‍कर्म कुर्वतीं वीक्ष्‍य विस्‍मयात् । ते राजसूनव: सर्वे तन्‍मन्‍त्रादिकमस्‍मरन् ॥633॥
	तदनन्‍तर वह उसी ब्राह्मण का रूप धारण कर पुष्‍पशय्यापर बैठ गया और गुणमाला भी स्‍नेह वश उसके पैर दाबने लगी । यह देख, वे सब राजकुमार आश्‍चर्यमें पड़ कर ब्राह्मणके मन्‍त्र आदिकी स्‍तुति करने लगे ॥632-633॥

अथ तस्‍माद्वनाद्रेहमागतो गुणमालया । मातु: पितुश्‍च जीवन्‍धरागति: कथिता मिथ: ॥634॥
	इसके बाद ब्राह्मण-वेषधारी जीवन्‍धर कुमार वन से अपने घर आ गये और गुणमाला ने भी अपने माता-पितासे जीवन्‍धर कुमार के आनेका समाचार कह दिया ॥634॥

विवाहविधिना तौ च तां तस्‍याकुरूतां प्रियाम् । दिनानि कानिचित्‍तत्र स्थित्‍वा जीवन्‍धरस्‍तया ॥635॥
सुखानि सह भुन्‍जान: सर्वबन्‍धुसमन्वित: । जनप्रस्‍तूयमानोरूभाग्‍यो गन्‍धगजं गिरिम् ॥636॥
	निदान, उसके माता-पिताने विधि-पूर्वक विवाह कर उसे जीवन्‍धर कुमारकी प्रिया बना दी । इसके बाद वह जीवन्‍धर कुछ दिन तक वहीं पर गुणमाला के साथ रहा और सब भाई-बन्‍धुओं के साथ सुख का उपभोग करता रहा । तदनन्‍तर सब लोग जिनके बड़े भारी भाग्‍य की प्रशंसा कर रहे थे ऐसे, उत्‍कृष्‍ट वैभवको धारण करनेवाले जीवन्‍धर कुमार ने विजयगिरि नामक गन्‍धगज पर सवार होकर चतुरंग सेना के साथ गन्‍धोत्‍कटके घर में प्रवेश किया ॥635-636॥

विजयार्दि समारूह्य चतुरंगबलावृत: । गृहं गन्‍धोत्‍कटाख्‍यस्‍य प्राविशत्‍परमोदय: ॥637॥
तदुत्‍सवं समाकर्ण्‍य स काष्‍ठांगारिक: क्रुधा । पश्‍य वैश्‍यात्‍मजो मत्‍तो मनाक्‍च न बिभेति मत् ॥638॥
इति प्रकाशकोपोऽभूत्‍तद्वीक्ष्‍य सचिवोत्‍तमा: । जीवन्‍धरकुमारोऽयं दैवादाविष्‍कृतोदय: ॥639॥
गन्‍धर्वदत्‍तया साक्षाल्‍लक्ष्‍म्‍येव समुपाश्रित: । यक्षेण कृतसंवृद्धिर्म‍ित्रेणाव्‍यभिचारिणा ॥640॥
मथुरादिसहायैश्‍च सहितो यत्‍ततो महान् । अभेद्यविक्रमस्‍तेन विग्रहो नैव युज्‍यते ॥641॥
बलिना सह युद्धस्‍य हेतु: कोऽपि न विद्यते । इत्‍यादियुक्तिमद्वाग्भिस्‍तमाशु समशीशमन् ॥642॥
इदमन्‍यदित: किन्चित्‍प्रस्‍तुतं प्रतिपाद्यते । विदेहविषये ख्‍यातं विदेहाख्‍यं पुरं परम् ॥643॥
	इस उत्‍सवकी बात सुनकर काष्‍ठांगारिक बहुत कुपित हुआ । वह कहने लगा कि देखों उन्‍मत्‍त हुआ यह वैश्‍यका लड़का मुझसे कुछ भी नहीं डरता है । इस प्रकार कहकर वह प्रकट रीतिसे क्रोध करने लगा । यह देख, श्रेष्‍ठ मंत्रियोंने उसे समझाया कि ये जीवन्‍धर कुमार हैं, पुण्‍य के उदय से इन्‍हें अभ्‍युदय की प्राप्ति हुई है, साक्षात् लक्ष्‍मी के समान गन्‍धर्वदत्‍तासे सहित हैं, यक्ष रूपी अखण्‍ड मित्रने इनकी वृद्धि की है, मधुर आदि अनेक मित्रोंसे सहित हैं अत: महान् हैं और अजेय पराक्रमके धारक हैं इसलिए इनके साथ द्वेष करना योग्‍य नहीं है । फिर बलवान् के साथ युद्ध करनेका कोई कारण भी नहीं है । इत्‍यादि युक्ति ‍पूर्ण वचनोंके द्वारा मन्त्रियोंने काष्‍ठांगारिकको शीघ्र ही शान्‍त कर दिया ॥637-643॥

गोपेन्‍द्रो भूपतिस्‍तस्‍य पाता पातितविद्विष: । तुक्‍पृथिव्‍यादिसुन्‍दर्या राज्ञ्यां रत्‍नवती सती ॥644॥
चन्‍द्रकव्‍यधने दक्षं मालयालंकरोम्‍यहम् । नेच्‍छाम्‍यन्‍यं पतिं कन्चिदकोदिति संगरम् ॥645॥
तज्‍ज्ञात्‍वास्‍या: पिता चापवेदवेद्युदितोदित: । जीवन्‍धरोऽद्य तत्‍कन्‍यामिमां तत्सन्निर्धि नये ॥646॥
इति राजपुरं गत्‍वा सकन्‍य: सहसाधन: । घोषणां कारयामास स्‍वयंवरविर्धि प्रति ॥647॥
	सुधर्माचार्य राजा श्रेणिक से कहते हैं कि अब इससे भिन्‍न एक दूसरी प्रकृत कथा और कहता हूं । विदेह देशमें एक विदेह नाम का प्रसिद्ध नगर है । राजा गोपेन्‍द्र उसकी रक्षा करते हैं, शत्रुओं को नष्‍ट करने वाले राजा गो‍पेन्‍द्रकी रानीका नाम पृथिवी सुन्‍दरी है और उन दोनोके एक रत्‍नवती नाम की कन्‍या है । रत्‍नवतीने प्रतिज्ञा की थी कि जो चन्‍द्रक वेधमें चतुर होगा मैं उसे ही माला से अलंकृत करूँगी-अन्‍य किसी पुरूषको अपना पति नहीं बनाऊँगी । कन्‍याकी ऐसी प्रतिज्ञा जानकर उसके पिताने विचार किया कि इस समय धनुर्वेदको जाननेवाले और अतिशय ऐश्‍वर्यशाली जीवन्‍धर कुमार ही हैं अत: उनके पास ही यह कन्‍या लिये जाता हूँ । ऐसा विचार कर वह राजा कन्‍याको साथ लेकर अपनी सब सेना के साथ-साथ राजपुर नगर पहुँचा और वहाँ जाकर उसने स्‍वयंवर विधिकी घोषणा करा दी ॥644-647॥

तद्घोषणां समाकर्ण्‍य सर्वे भूखेचरेश्‍वरा: । कन्‍यापरिग्रहायायान्‍मंक्षु राजपुरं प्रति ॥648॥
	उस घोषणाको सुनकर सभी भूमिगोचरी और विद्याधर राजा उस कन्‍याके साथ विवाह करने के लिए राजपुर नगर में जा पहुँचे ॥648॥	

स्‍वयंवरविधौ तस्मिंश्‍चन्‍द्रकव्‍यधने नृपान् । स्‍खलितांस्‍तान्‍बहून्‍वीक्ष्‍य जीवन्‍धरकुमारक: ॥649॥
कृतसिद्धनमस्‍कार: स्‍वगुरोश्‍चार्यवर्मण: । विधाय विनयं बालभानुर्वोदयशैलग: ॥650॥
स्थित्‍वा विभास्‍वरस्‍तस्मिंश्‍चक्रे स्‍खलनवर्जितम् । कृतवेधो व्‍यधात्सिंहनादं नादितदिक्‍तटत् ॥651॥
	स्‍वयंबरके समय उस चन्‍द्रक यन्‍त्रके वेधनेमें अनेक राजा स्‍खलित हो गये-चूक गये । उन्‍हें देख, जीवन्‍धर कुमार उठे । सबसे पहले उन्‍होंने सिद्ध परमेष्‍ठीको नमस्‍कार किया, फिर अपने गुरू आर्यवर्मा की विनय की और फिर जिस प्रकार बालसूर्य उदयाचलकी शिखरपर आरूढ़ होता है उसी प्रकार उस चक्र पर आरूढ़ हो गये । उस समय वे अतिशय देदीप्‍यमान हो रहे थे, उन्‍होंने बिना किसी भूलके चन्‍द्रकयन्‍त्र का वेध कर दिया । और दिशाओं के तट तक गूँजनेवाला सिंहनाद किया ॥649-651॥

साधु विद्धमनेनेति प्राशंसन् प्राश्निकास्‍तदा । कण्‍ठे मालां कुमारस्‍य सा समासंजयन्‍मुदा ॥652॥
	उसी समय धनुष विद्याके जाननेवाले लोग उनकी प्रशंसा करने लगे कि इन्‍होंने अच्‍छा निशाना मारा और कन्‍या रत्‍नवतीने भी प्रसन्‍न होकर उनके गलेमें माला पहिनाई ॥652॥

साघवस्‍तत्र योग्‍योऽयमनयोर्ननु संगम: । शरत्‍समयहंसाल्‍योरिवेति प्रीतिमागता: ॥653॥
	उस सभा में जो सज्‍जन पुरूष विद्यमान थे वे यह कहते हुए बहुत ही प्रसन्‍न हो रहे थे कि जिस प्रकार शरद् ऋतु और हंसावली का समागम योग्‍य होता है उसी प्रकार इन दोनों का समागम भी योग्‍य हुआ है ॥653॥

सर्वत्र विजय: पुण्‍यवतां को वात्र विस्‍मय: । इत्‍यौदासीन्‍यमापन्‍ना मध्‍यमा: कृतबुद्धय: ॥654॥
	जो बुद्धिमान् मध्‍यम पुरूष थे वे यह सोचकर उदासीन हो रहे थे कि सब जगह पुण्‍यात्‍माओंकी विजय होती ही है इसमें आश्‍चर्य की क्‍या बात है ॥654॥

काष्‍ठांगारिकमुख्‍यास्‍ते नीचा प्राप्‍तपराभवा: । प्राक्‍तस्‍मात्‍तदनुस्‍मृत्‍य दुष्‍प्रकोपप्रचोदिता: ॥655॥
पापास्‍तुमुलयुद्धेन कन्‍यामाहर्तुमुद्यता: । बुध्‍वा जीवन्‍धरस्‍तेषां वैषम्‍यं नयकोविद: ॥656॥
सत्‍यन्‍धरमहाराजसामन्‍ताद्यन्तिकं तदा । प्राहिणोदिति सन्दिष्‍टान् दूतान् सोपायनान् बहून् ॥657॥
	और जो काष्‍ठांगारिक आदि नीच मनुष्‍य थे वे जीवन्‍धरसे पहले भी पराभव प्राप्‍त कर चुके थे अत: उस सब पराभवका स्‍मरण कर दुष्‍ट क्रोधसे प्रेरित हो रहे थे । वे पापी भयंकर युद्धके द्वारा कन्‍या को हरण करनेका उद्यम करने लगे । नीति-निपुण जीवन्‍धर कुमार ने उनकी यह विषमता जान ली जिससे उन्‍होंने उसी समय भेंट लेकर तथा निम्‍नलिखित सन्‍देश देकर बहुतसे दूत सत्‍यन्‍धर महाराज के सामन्‍तोंके पास भेजे ॥655-657॥	

अहं सत्‍यन्‍धराधीशाद्विजयायां सुतोऽभवम् । मत्‍पूर्वकृतदैवेन ताभ्‍यामुत्‍पत्‍यनन्‍तरम् ॥658॥
वियुक्‍तोऽस्मि वणिग्‍वर्यशरणे समवर्धिषि । काष्‍ठांगारिकपापोऽयं काष्‍ठांगारादिविक्रमात् ॥659॥
प्राणसन्‍धारणं कुर्वन्‍युष्‍मदुर्वीभृता कृत: । द्वितीयप्रकृतिर्नीचो लब्‍धरन्‍ध्रो दुराशय: ॥660॥
तमेवाहिरिवाहत्‍य स्‍वयं राज्‍ये व्‍य‍वस्थित: । उच्‍छेद्यो न ममैवाशु शत्रुत्‍वाद्भवतामपि ॥661॥
रसातलं गतोऽप्‍यद्य मयावश्‍यं हनिष्‍यते । सत्‍यन्‍धरमहीशस्‍य सामन्‍तास्‍तस्‍य भाक्तिका: ॥662॥
यौधा: पुष्‍टा महामात्रास्‍तेनान्‍ये चानुजीविन: । कृतन्‍घममुमुच्‍छेत्‍तुमर्हन्ति कृतवेदिन: ॥663॥
	‘मैं सत्‍यन्‍धर महाराजकी विजया रानीसे उत्‍पन्‍न हुआ पुत्र हूँ । अपने पूर्वकृत कर्म के उदय से मैं उत्‍पन्‍न होने के बाद ही अपने माता-पितासे वियुक्‍त होकर गन्‍धोत्‍कट सेठके घर में वृद्धि को प्राप्‍त हुआ हूँ । यह पापी काष्‍ठांगारिक काष्‍ठांगार (कोयला) बेचकर अपनी आजीविका करता था परन्‍तु आपके महाराज ने इसे मन्‍त्री बना लिया था । यह राजसी प्रकृति अत्‍यन्‍त नीच पुरूष है । छिद्र पाकर इस दुराशयने साँपकी तरह उन्‍हें मार दिया और स्‍वयं उनके राज्‍य पर आरूढ़ हो गया । यह न केवल मेरे ही द्वारा नष्‍ट करने के योग्‍य है परन्‍तु शत्रु होनेसे आप लोगों के द्वारा भी नष्‍ट करने के योग्‍य है । यदि आज यह रसातलमें भी चला जाय तो भी मेरे द्वारा अवश्‍य ही मारा जायगा । आप लोग सत्‍यन्‍धर महाराज के सामन्‍त हैं, उनके भक्‍त हैं, योद्धा हैं, उनके द्वारा पुष्‍ट हुए हैं, अतिशय उदार हैं और कृतज्ञ हैं इसलिए आप तथा अन्‍य अनुजीवी लोग इस कृतघ्‍नको अवश्‍य ही नष्‍ट करें’ ॥658-663॥

ते तत्‍सन्‍देशमाकर्ण्‍य कुमारोऽयं नृपात्‍मज: । सत्‍यमेवेति सम्‍भाव्‍य बहवस्‍तेन संगता: ॥664॥
	सामन्‍त लोग जीवन्‍धर कुमारका सन्‍देश सुनकर कहने लगे कि यह सचमुच ही राजपुत्र है । इस 
तरह सम्‍मान कर बहुतसे सामन्‍त उनके साथ आ मिले ॥664॥ 

तत: सन्‍नद्धसैन्‍य: संस्‍तस्‍य गत्‍वोपरि स्‍वयम् । युध्‍वा नानाप्रकारेण चिरं निर्जित्‍य तद्वलम् ॥665॥
	तदनन्‍तर-अपनी सेना तैयार कर जीवन्‍धर कुमार ने स्‍वयं ही उस पर चढ़ाई की और चिरकाल 
तक नाना प्रकार का युद्ध कर उसकी सेना को हरा दिया ॥665॥

गिर्यन्‍तविजयं गन्‍धगजं समदमूर्जितम् । समारूढ: प्ररूढाज्ञं काष्‍ठांगारिकमुद्धतम् ॥666॥
उपर्यशनिवेगाख्‍यविख्‍यातकरिण: स्थितम् । हत्‍वा चकार चक्रेण तनुशेषं रूषा द्विषम् ॥667॥
विलोक्‍य तद्वले भंग भयादुपगते सति । तदाका‍र्षीत्‍समाश्‍वासं विधायाभयघोषणाम् ॥668॥
	जीवन्‍धर कुमार, मदोन्‍मत्‍त तथा अतिशय बलवान् विजयगिरि नामक हाथी पर सवार थे और जिसकी आज्ञा बहुत समय से जमी हुई थी ऐसा उद्धत काष्‍ठांगारिक अशनिवेग नामक प्रसिद्ध हाथी पर आरूढ़ था । जीवन्‍धर कुमार ने क्रोधमें आकर चक्र से शत्रु काष्‍ठांगारिकको मार गिराया, यह देख उसकी सेना भय से भागने लगी तब जीवन्‍धर कुमार ने अभय घोषणा कर सबको आश्‍वासन दिया ॥666-668॥

बन्‍धून्‍सर्वान् समाहूय विनेयानवलोक्‍य तान् । तत्‍कालोचितसम्‍भाषणादिभि: ह्लादमानयत् ॥669॥
	तदनन्‍तर कुमार ने अपने सब भाई-बन्‍धुओं को बुलाया और सबको नम्र देखकर उस काल के योग्‍य सम्‍भाषण आदिके द्वारा सबको हर्ष प्राप्‍त कराया ॥669॥

जिनपूजां विनिर्वृत्‍य कृतमंगलसत्क्रिय: । यक्षेण भूभुजै: सर्वैश्‍चाप्‍तराज्‍याभिषेचन: ॥670॥
रत्‍नवत्‍या च सम्‍प्राप्‍य स वि‍वाहमहोत्‍सवम् । कृत्‍वा गन्‍धर्वदत्‍ताया महत्‍या: पट्टबन्‍धनम् ॥671॥
	इसके बाद जिनेन्‍द्र भगवान् की पूजा कर उत्‍तम मांगलिक क्रियाएँ की गई और फिर यक्ष तथा सब राजाओंने मिलकर जीवन्‍धर कुमारका राज्‍याभिषेक किया । तदनन्‍तर रत्‍नवतीके साथ विवाहका महोत्‍सव प्राप्‍त कर गन्‍धर्वदत्‍ताको महारानीका पट्टबन्‍ध बाँधा ॥670-671॥

नन्‍दाढयादिसमानीतमातृजायादिभिर्युत: । सम्‍प्राप्‍य परमैश्‍वर्यमूर्जितो निर्जितद्विष: ॥672॥
यथान्‍यायं प्रजा: सर्वा: पालयन्‍हेलयेप्सितान् । लीलयानुभवन् भोगान् स्‍वपुण्‍यफलितान् स्थित: ॥673॥
	नन्‍दाढय आदि जाकर माता विजयाको तथा हेमाभा आदि अन्‍य स्त्रियोंको ले आये । उन सबके साथ जीवन्‍धर कुमार परम ऐश्‍वर्याको प्राप्‍त हुए । उस समय वे अतिशय बलवान् थे और जिसके समस्‍त शत्रु नष्‍ट कर दिये गये हैं ऐसी समस्‍त प्रजा का नीतिपूर्वक पालन करते थे । और पुण्‍य के फलस्‍वरूप अनायास ही प्राप्‍त हुए इष्‍ट भोगों का लीलापूर्वक उपभोग करते हुए सुख से रहते थे ॥672-673॥

सुरादिमलयोद्याने कदाचिद्विहरन् विभु: । वरधर्मयतिं दृष्‍ट्वा सम्‍प्राप्‍य विहितानति: ॥674॥
ततस्‍तत्‍वं विदित्‍वात्‍तव्रतोऽभूद्दर्शनेऽमल: । नन्दाढयाद्याश्‍च सम्‍यक्‍त्‍वव्रतशीलान्‍युपागमन् ॥675॥
एतै: सुखमसौ स्‍वाप्‍तै: साकं कालमजीगमत् । अथाशो‍कवनेऽन्‍येद्युर्युध्‍यमानं परस्‍परम् ॥676॥
कपीनां यूथमालोक्‍य ज्‍वलत्‍क्रोधहुताशनम् । जातसंसारनिर्वेगस्‍तस्मिन्‍नेव वनान्‍तरे ॥677॥
प्रशस्‍तवंकनामानं चारणं वीक्ष्‍य सादरम् । पूर्वश्रुतानुसारेण श्रुतात्‍मभवसन्‍तति: ॥678॥
	किसी एक समय महाराज जीवन्‍धर सुरमलय नामक उद्यानमें विहार कर रहे थे वहाँ पर उन्‍होंने वरधर्म नामक मुनिराज के दर्शन किये, उनके समीप जाकर नमस्‍कार किया, उनसे तत्‍त्‍वोंका स्‍वरूप जाना और व्रत लेकर सम्‍यग्‍दर्शन को निर्मल किया । नन्‍दाढय आदि भाइयोंने भी सम्‍यग्‍दर्शन व्रत और शील धारण किये । इस प्रकार जीवन्‍धर महाराज अपने इन आप्‍त जनों के साथ सुख से समय बिताने लगे । तदनन्‍तर वे किसी एक दिन अशोक वन में गये वहाँ पर जिनकी क्रोधाग्नि प्रज्‍वलित हो रही थी ऐसे दो बन्‍दराके झुण्‍डोंको परस्‍पर लड़ते हुए देख संसार से विरक्‍त हो गये । उसी वनके मध्‍य में एक प्रशस्‍तवंक नाम के चारण मुनि विराजमान थे इसलिए जीवन्‍धर महाराजने बड़े आदरसे उनके दर्शन किये और पहले सुने अनुसार अपने पूर्वभवोंकी परम्‍परा सुनी ॥674-678॥

जिनपूजां विधायानु वर्धमानविशुद्धिक: । सुरादिमलयोद्यानायानं वीरजिनेशितु: ॥679॥
श्रुत्‍वा विभूतिमद्रत्‍वा सम्‍पूज्‍य परमेश्‍वरम् । महादेवीतनूजाय दत्‍वा राज्‍यं यथाविधि ॥680॥
वसुन्‍धरकुमाराय वीतमोहो महामना: । मातुलादिमहीपालैर्नन्‍दाढयमधुरादिभि: ॥681॥
सर्वसंगपरित्‍यागात्‍संयमं प्रत्‍यपद्यत । भुक्‍तभोगा हि निष्‍काड्.क्षा भ‍वन्ति भुवनेश्‍वरा: ॥682॥
	तदनन्‍तर उन्‍होंने जिन-पूजाकर अपनी विशुद्धता बढ़ाई फिर उसी सुरमलय उद्यानमें श्री वीरनाथ जिनेन्‍द्रका आगमन सुना, सुनते ही बड़े वैभवके साथ वहाँ जाकर उन्‍होंने परमेश्‍वरकी पूजा की और गन्‍धर्वदत्‍ता महादेवीके पुत्र वसुन्‍धर कुमार के लिये विधिपूर्वक राज्‍य दिया । जिनका मोह शान्‍त हो गया है और जिनका मन अतिशय विशाल है ऐसे उन जीवन्‍धर महाराजने अपने मामा आदि राजाओं और नन्‍दाढय मधुर आदि भाइयोंके साथ सर्व परिग्रहका त्‍याग कर संयम धारण कर लिया सो ठीक ही है क्‍योंकि जो राजा लोग भोग भोग चुकते हैं वे अन्‍त में आकांक्षा रहित हो ही जाते हैं ॥679-682॥

सत्‍यन्‍धरमहादेव्‍या सहाष्‍टौ सद्दृश: स्‍त्रुषा: । सद्यो गन्‍धर्वदत्‍ताद्यास्‍तासामपि च मातर: ॥683॥
समीपे चन्‍दनार्याया जगृहु: संयमं परम् । महानेकोऽभवद्धेतुर्बहूनामर्थसिद्धये ॥684॥
	सम्‍यग्‍दर्शन को धारण करनेवाली गन्‍धर्वदत्‍ता आदि आठों रानियोंने तथा उन रानियोंकी माताओंने सत्‍यन्‍धर महाराजकी महादेवी विजयाके साथ चन्‍दना आर्याके समीप उत्‍कृष्‍ट संयम धारण कर लिया सो ठीक ही है क्‍योंकि एक ही बड़ा पुरूष अनेक लोगोंकी अर्थ-सिद्धिका कारण हो जाता है ॥683-684॥

भवता परिपृष्‍टोऽयं जीवन्‍धरमुनीश्‍वर: । महीयान् सुतपा राजन् सम्‍प्रति श्रुतकेवली ॥685॥
घातिकर्माणि विध्‍वस्‍य जनित्‍वा गृहकेवली । सार्ध विह्णत्‍य तीर्थेशा तस्मिन्‍मुक्तिमाधिष्ठिते ॥686॥
विपुलाद्रौ हताशेषकर्मा शर्माग्रमेष्‍यति । इष्‍टाष्‍टगुणसम्‍पूर्णो निष्ठितात्‍मा निरंजन: ॥687॥
	सुधर्माचार्य राजा श्रेणिक से कहते हैं कि हे राजन्‍ ! तूने जिनके विषय में पूछा था वे यही जीवन्‍धर मुनिराज हैं, ये बड़े तपस्‍वी हैं और इस समय श्रुतकेवली हैं । घातिया कर्मों को नष्‍ट कर ये अनगारकेवली होंगे और श्री महावीर भगवान् के साथ विहार कर उनके मोक्ष चले जानेके बाद विपुलाचल पर्वत पर समस्‍त कर्मों को नष्‍ट कर मोक्षका उत्‍कृष्‍ट सुख प्राप्‍त करेंगे – वहाँ ये अष्‍टगुणों से सम्‍पूर्ण, कृतकृत्‍य और निरन्‍जन – कर्म – कालिमासे रहित हो जावेंगे ॥685-687॥

इत्‍याकर्ण्‍य सुधर्माख्‍यगणभृद्वचनामृतम् । प्रीतवान् श्रेणिक: कस्‍य न धर्म: प्रीतये भवेत् ॥688॥
	इस प्रकार सुधर्माचार्य गणधरके वचनामृतका पानकर राजा श्रेणिक बहुत ही सन्‍तुष्‍ट हुआ सो ठीक ही है क्‍योंकि धर्म किसकी प्रीतिके लिए नहीं होता ? ॥688॥

शार्दूलविक्रीडितम्
अन्‍यैर्य: समवाप पूर्वसुकृतात्‍कन्‍याष्‍टकं दुर्लभं 
                         य: शत्रुं पितृघातिनं रणमुखे कोलान्‍तरं प्रापयत् ।
य: प्रव्रज्‍य विभिन्‍नकर्मतिमिरोऽभासिष्‍ट मुक्तिश्रिया 
                         तं वन्‍दे मुकुलीकृतांजलिरहं जीवन्‍धरं श्रीवहम् ॥689॥	
	जिन्‍होंने पूर्व पुण्‍य कर्म के उदय से अन्‍य लोगों को दुर्लभ आठ कन्‍याएँ प्राप्‍त कीं, जिन्‍होंने पिताका घात करने वाले शत्रु को युद्धमें परलोक पहुँचाया, जिन्‍होंने दीक्षा लेकर कर्म रूपी अन्‍धकार को नष्‍ट किया और जो मुक्ति रूपी लक्ष्‍मी से सुशोभित हुए ऐसे लक्ष्‍मीपति श्री जीवन्‍धर स्‍वामीको मैं हाथ जोड़कर नमस्‍कार करता हूँ ॥689॥

वसन्‍सतिलका
विश्‍लेष्‍य षोडशदिनानि स मन्‍दसान –
                शावं विहाय करूणां विमति: पितृभ्‍याम् ।
सम्‍प्राप्‍य षोडशसमा: स्‍वसनाभिभेदं 
                 जीवन्‍धर: कुरूत तद्दुरितं न भव्‍या: ॥690॥
	जीवन्‍धर कुमार ने पूर्वभवमें मूर्खतासे दयाको दूर कर हंसके बच्‍चेको सोलह दिन तक उसके माता-पितासे अलग रक्‍खा था इसीलिए उन्‍हें अपने कुटुम्‍बसे अलग रहना पड़ा था अत: हे भव्‍य जनो ! पाप को दूरसे ही छोड़ो ॥690॥

मालिनी
क स पितृनृपमृत्‍यु: क श्‍मशाने प्रसूति – 
                 र्वणिगुपगमनं क क स्‍वयक्षोपकार: ।
क तदुदयविधानं शत्रुघात: क चित्रम् 
                  विधिविलसितमेतत्‍पश्‍य जीवन्‍धरेऽस्मिन् ॥691॥
	देखो, कहाँ तो पिता राजा सत्‍यन्‍धरकी मृत्‍यु, कहाँ श्‍मशानमें जन्‍म लेना, कहाँ वैश्‍यके घर जाकर पलना, कहाँ अपने द्वारा यक्षका उपकार होना, कहाँ वह अभ्‍युदयकी प्राप्ति, और कहाँ शत्रुका घात करना । इन जीवन्‍धर महाराजमें ही यह विचित्र कर्मों का विपाक है ॥691॥
