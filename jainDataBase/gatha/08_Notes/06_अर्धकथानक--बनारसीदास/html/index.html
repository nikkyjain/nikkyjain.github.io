<html>
<head>
  <meta charset="utf-8">
  <meta name="viewport" content="width=device-width, initial-scale=1">
  <title>अर्धकथानक--Gatha</title>
  <link rel="icon" type="image/png" href='../../../../../images/default/jainFlag-short.jpg'/>
  <link rel="stylesheet" href='../../../../../css/myJqueryMobile.css'>
  <link rel="stylesheet" href='../../../../../css/orgchart.css'>
  <link rel="stylesheet" href='../../../../../css/jsmind.css'>
  <link rel="stylesheet" href='../../../../../css/myCss.css'>
  <script type="text/javascript" src='../../../../../js/jsmind.js'></script>
  <script type="text/javascript" src='../../../../../js/jquery.js'></script>
  <script type="text/javascript" src='../../../../../js/myFontSzCtrl.js'></script>
  <script type="text/javascript" src='../../../../../js/Chart.min.js'></script>
  <script type="text/javascript" src='../../../../../js/palette.js'></script>
  <script type="text/javascript" src='../../../../../js/myChart.js'></script>
  <script type="text/javascript" src='../../../../../js/sticky-table-headers.js'></script>
  <style>
    body {
      background-color: #fcf5e8;
    }
    a {
      text-decoration: none !important;
    }
    .hdr1 {
      font-size: 14vw;
      color : darkred;
      font-weight:bold;
    }
    .index {
      color:blue;
      float:right;
    }
    hr.type_7 {
      border: 0;
      height: 55px;
      background: url(../../../../../images/type_7.png) no-repeat top center;
      display: block;
      position: relative;
    }
    a, a:visited, a:hover, a:active {
      color: inherit;
    }
    div.teeka {
      width:90%;
    }
  </style>
</head>
<body oncopy="return false" onpaste="return false" oncut="return false">
<div align=center><a href='../../../../../index.html'><img src='../../../../../images/jain-saint.jpg' height=270 width=300></img></a></div>
<br><br><br>
<div class=hdr1 align=center>अर्धकथानक</div>
<br><br><br>
<br><br><br>
<br><br><br>
<br><br><br>
<br><br><br>
<br><br><br>
<br><br><br>
<br><br><br>
<div align=right><b><font size=20>- बनारसीदास</font></b></div>
<br><br><br><font size=2 color=darkRed>
<div align=right>nikkyjain@gmail.com</div>
<div align=right>Date : 19-Oct-2022</font></div><br><br><div class=adhikaar id=index><h1>Index</h1></div><br>
<div align=center><img src='../../../../../images/brownOm.png' width='5%'></img></div>
    <table align=center width=90% class=mainIndex>
<tr><th>गाथा / सूत्र<th>विषय</tr>
    </table><br><br><br>
<div align=center><img src='../../../../../images/hrim.png' width='20%'></img></div>
<div class=gatha><span class=comment>(दोहरा)</span><br><br>पानि-जुगुल-पुट सीस धरि, मानि अपनपौ दास ।<br>आनि भगति चित जानि प्रभु, बन्दौं पास-सुपास ॥१॥<br><br><br><span class=comment>(सवैया इकतीसा, बनारसी नगरी की सिफथ)</span><br><br>गङ्ग मांहि आइ धसी द्वै नदी बरुना आसी,<br>बीच बसी बनारसी नगरी बखानी है ।<br>कसीवार देस मध्य गांउ तातहिं कासी नांउ,<br>श्री सुपास-पास की जनम-भूमि मानी है ।<br>तहां दुहू जिन सिव-मारग प्रगट कीनौ,<br>तब सेती सिवपुरी जगत महिं जानी है ।<br>ऐसी बिधि नाम थपे नगरी बनारसी के,<br>और भान्ति कहै सो तौ मिथ्यामत-बानी है ॥२॥<br><br><br><span class=comment>(दोहरा)</span><br><br>जिन-पहिरी-जिन-जनमपुर-नाम-मुद्रिका-छाप ।<br>सो बनारसी निज कथा, कहै आप सौं आप ॥३॥<br><br><br><span class=comment>(चौपई)</span><br><br>जैन-धर्म श्रीमाल सुबंस, बानारसी नाम नर-हंस ।<br>तिन मन मांहि बिचारी बात, कहौं आपनी कथा बिख्यात ॥४॥<br><br>जैसी सुनी बिलोकी नैन, तैसी कछू कहौं मुख-बैन ।<br>कहौं अतीत-दोष-गुण-वाद, बरतमान तांई मरजाद ॥५॥<br><br>भावी दसा होइगी जथा, ग्यानी जानै तिस की कथा ।<br>तातहिं भई बात मन आनि, थूल-रूप कछु कहौं बखानि ॥६॥<br><br>मध्यदेस की बोली बोलि, गर्भित बात कहौं हिय खोलि ।<br>भाखूं पूरब-दसा-चरित्र, सुनहु कान धरि मेरे मित्र ॥७॥<br><br><br><span class=comment>(दोहरा)</span><br><br>याही भरत सुखेत महिं, मध्यदेस सुभ ठांउ ।<br>बसै नगर रोहतग-पुर, निकट बिहोली-गांउ ॥८॥<br><br>गांउ बिहोली महिं बसै, राज-बंस रजपूत ।<br>ते गुरु-मुख जैनी भए, त्यागि करम अदभूत ॥९॥<br><br>पहिरी माला मन्त्र की, पायौ कुल श्रीमाल ।<br>थाप्यौ गोत बिहोलिआ, बीहोली-रखपाल ॥१०॥<br><br>भई बहुत बंसावली, कहौं कहां लौं सोइ ।<br>प्रगटे पुर रोहतग महिं, गाङ्गा गोसल दोइ ॥११॥<br><br>तिन के कुल बस्ता भयौ, जा कौ जस परगास ।<br>बस्तपाल के जेठमल, जेठू के जिनदास ॥१२॥<br><br>मूलदास जिनदास के, भयौ पुत्र परधान ।<br>पढ़्यौ हिन्दुगी पारसी, भागवान बलवान ॥१३॥<br><br>मूलदास बीहोलिआ, बनिक वृत्ति के भेस ।<br>मोदी ह्वैकै मुगल कौ, आयौ मालव-देस ॥१४॥<br><br><br><span class=comment>(चौपई)</span><br><br>मालव-देस परम सुख-धाम, णरवर नाम नगर अभिराम ।<br>तहां मुगल पाई जागीर, साहि हिमाऊं कौ बर बीर ॥१५॥<br><br>मूलदास सौं बहुत कृपाल, करै उचापति सौं पै माल ।<br>सम्बत सोलह सै जब जान, आठ बरस अधिके परबान ॥१६॥<br><br>सावन सित पञ्चमी रबिबार, मूलदास-घर सुत अवतार ।<br>भयौ हरख खरचे बहु दाम, खरगसेन दीनौं यहु नाम ॥१७॥<br><br>सुख सौं बरस दोइ चलि गए.घनमल नाम और सुत भए ।<br>बरस तीन जब बीते और, घनमल काल कियौ तिस ठौर ॥१८॥<br><br><br><span class=comment>(दोहरा)</span><br><br>घनमल घन-दल उड़ि गए, काल-पवन-सञ्जोग ।<br>मात-तात तरुवर तए, लहि आतप सुत-सोग ॥१९॥<br><br><br><span class=comment>(चौपई)</span><br><br>लघु-सुत-सोक कियौ असराल, मूलदास भी कीनौं काल ।<br>तेरहोत्तरे सम्बत बीच, पिता-पुत्र कौं आई मीच ॥२०॥<br><br>खरगसेन सुत माता साथ, सोक-बिआकुल भए अनाथ ।<br>मुगल गयौ थो काहू गांउ, यह सब बात सुनी तिस ठांउ ॥२१॥<br><br><br><span class=comment>(दोहरा)</span><br><br>आयौ मुगल उतावलो, सुनि मूला कौ काल ।<br>मुहर-छाप घर खालसै, कीनौ लीनौ माल ॥२२॥<br><br>माता पुत्र भए दुखी, कीनौ बहुत कलेस ।<br>ज्यौं त्यौं करि दुख देखते, आए पूरब देस ॥२३॥<br><br><br><span class=comment>(चौपई)</span><br><br>पूरब-देस जौनपुर गांउ, बसै गोमती-तीर सुठांउ ।<br>तहां गोमती इहि बिध बहै, ज्यौं देखी त्यौं कवि-जन कहै ॥२४॥<br><br><br><span class=comment>(दोहरा)</span><br><br>प्रथम हि दक्खन-मुख बही, पूरब मुख परबाह ।<br>बहुर्ण् उत्तर-मुख बही, गोवै नदी अथाह ॥२५॥<br><br><br><span class=comment>(चौपई)</span><br><br>गोवै नदी त्रि-विधि-मुख बही, तट रवनीक सुविस्तर मही ।<br>कुल पठान जौनासह नांउ, तिन तहां आइ बसायो गांउ ॥२६॥<br><br>कुतबा पढ़्यौ छत्र सिर तानि, बैठि तखत फेरी निज आनि ।<br>तब तिन तखत जौनपुर नांउ, दीनौ भयौ अचल सो गांउ ॥२७॥<br><br>चारौं बरन बसहिं तिस बीच, बसहिं छतीस पौंनि कुल नीच ।<br>बाम्भन छत्री बैस अपार, सूद्र भेद छत्तीस प्रकार ॥२८॥<br><br><br><span class=comment>(सवैया इकतीसा, छत्तीस पौंन कथन.)</span><br><br>सीसगर, दरजी, तम्बोली, रङ्गबाल, ग्वाल,<br>बाढ़ई, सङ्गतरास, तेली, धोबी, धुनियां ।<br>कन्दोई, कहार, काछी, कलाल, कुलाल, माली,<br>कुन्दीगर, कागदी, किसान, पटबुनियां ।<br>चितेरा, बन्धेरा, बारी, लखेरा, ठठेरा, राज,<br>पटुवा, छप्परबन्ध, नाई, भारभुनियां ।<br>सुनार, लुहार, सिकलीगर, हवाईगर,<br>धीवर, चमार, एई छत्तीस पौनियां ॥२९॥<br><br><br><span class=comment>(चौपई)</span><br><br>नगर जौनपुर भूमि सुचङ्ग, मठ मण्डप प्रासाद उतङ्ग ।<br>सोभित सपतखने गृह घने, सघन पताका तम्बू तने ॥३०॥<br><br>जहां बावन सराइ पुर-कने, आसपास बावन परगने ।<br>नगर मांहि बावन बाजार, अरु बावन मण्डई उदार ॥३१॥<br><br>अनुक्रम भए तहां नव साहि, तिन के नांउ कहौं निरबाहि ।<br>प्रथम साहि जौनासह जानि, दुतिय बवक्करसाहि बखानि ॥३२॥<br><br>त्रितिय भयौ सुरहर सुलतान, चौथा डोस महम्मद जान ।<br>पञ्चम भूपति साहि णिजाम, छट्ठम साहि बिराहिम नाम ॥३३॥<br><br>सत्तम साहिब साहि हुसैन, अठ्ठम गाजी सज्जित सैन ।<br>नवम साहि बख्या सुलतान, बरती जासु अखण्डित आन ॥३४॥<br><br>ए नव साहि भए तिस ठांउ, यातौं तखत जौनपुर नांउ ।<br>पूरब दिसि पटना लौं आन, पच्छिम हद्द ईटावा थान ॥३५॥<br><br>दक्खन बिन्ध्याचल सरहद्द, उत्तर परमित घाघर नद्द ।<br>इतनी भूमि राज विख्यात, बरिस तीनि सै की यहु बात ॥३६॥<br><br>हुते पुब्ब पुरखा परधान, तिन के बचन सुने हम कान ।<br>बरनी कथा जथा-स्रुत जेम, मृषा-दोष नहिं लागै एम ॥३७॥<br><br><br><span class=comment>(दोहरा)</span><br><br>यह सब बरनन पाछिलौ, भयौ सुकाल बितीत ।<br>सोरह सै तेरै अधिक, समै कथा सुनु मीत ॥३८॥<br><br>नगर जौनपुर महिं बसै, मदनसिङ्घ श्रीमाल ।<br>जैनी गोत चिनालिया, बनजै हीरा-लाल ॥३९॥<br><br>मदन जौंहरी कौ सदनु, ढूंढ़त बूझत लोग ।<br>खरगसेन माता-सहित, आए करम-सञ्जोग ॥४०॥<br><br>च्हजमल नाना सेन कौ, ता कौ अग्रज एह ।<br>दीनौ आदर अधिक तिन, कीनौ अधिक सनेह ॥४१॥<br><br><br><span class=comment>(चौपई)</span><br><br>मदन कहै पुत्री सुनु एम, तुमहिं अवस्था व्यापी केम ।<br>कहै सुता पूरब बिरतन्त, एहि बिधि मुए पुत्र अर कन्त ॥४२॥<br><br>सरबस लूटि लियो ज्यौं मीर, सो सब बात कही धरि धीर ।<br>कहै मदन पुत्री सौं रोइ, एक पुत्र सौं सब किछु होइ ॥४३॥<br><br>पुत्री सोच न करु मन मांह, सुख-दुख दोऊ फिरती छांह ।<br>सुता दोहिता कण्ठ लगाइ, लिए बस्त्र भूखन पहिराइ ॥४४॥<br><br>सुख सौं रहहि न ब्यापै काल, जैसा घर तैसी नन-साल ।<br>बरिस तीनि बीते इह भान्ति, दिन दिन प्रीति रीति सुख सान्ति ॥४५॥<br><br>आठ बरस कौ बालक भयौ, तब चटसाल पढ़न कौं गयौ ।<br>पढ़ि चटसालभयौ बितपन्न, परखै रजत-टका-सोवन्न ॥४६॥<br><br>गेह उचापति लिखै बनाइ, अत्तो जमा कहै समुझाइ ।<br>लेना देना बिधि सौं लिखै, बैठै हाट सराफी सिखै ॥४७॥<br><br>बरिस च्यारि जब बीते और, तब सु करै उद्दम की दौर ।<br>पूरब दिसि बङ्गाला थान, सुलेमान सुलतान पठान ॥४८॥<br><br>ता कौ साला ऌओदी खान, सो तिन राख्यौ पुत्र समान ।<br>सिरीमाल ता कौ दीवान, नांउ राइ ढीना जग जान ॥४९॥<br><br>सीङ्घड़ गोत्र बङ्गाले बसै, सेवहिं सिरीमाल पाञ्च सै ।<br>पोतदार कीए तिन सर्व, भाग्य-सञ्जोग कमावहिं दर्व ॥५०॥<br><br>करै बिसास न लेखा लेइ, सब कौं फारकती लिखी देइ ।<br>पोसह-पड़िकौंना सौं पेम, नौतन गेह करन कौ नेम ॥५१॥<br><br><br><span class=comment>(दोहरा)</span><br><br>खरगसेन बीहोलिया, सुनी राइ की बात ।<br>निज माता सौं मन्त्र करि, चले निकसि परभात ॥५२॥<br><br>माता किछु खरची दई, नाना जानै नांहि ।<br>ले घोरा असवार होइ, गए राइ-जी पांहि ॥५३॥<br><br>जाइ राइ-जी कौं मिल्यौ, कह्यौ सकल बिरतन्त ।<br>करी दिलासा बहुत तिन, धरी बात उर अन्त ॥५४॥<br><br>एक दिवस काहू समै, मन महिं सोचि बिचारि ।<br>खरगसेन कौं राय नहिं, दिए परगने च्यारि ॥५५॥<br><br><br><span class=comment>(चौपाई)</span><br><br>पोतदार कीनौं निज सोइ, दीनै साथि कारकुन दोइ ।<br>जाइ परगनें कीनौं काम, करहि अमल तहसीलहि दाम ॥५६॥<br><br>जोरि खजाना भेजहि तहां, राइ तथा ऌओदी खां जहां ।<br>इहि बिधि बीते मास छे सात, चले समेत-सिखरि की जात ॥५७॥<br><br><br><span class=comment>(दोहरा)</span><br><br>सङ्घ चलायौ राय-जी, दियौ हुकम सुलतान ।<br>उहां जाइ पूजा करी, फिरि आए निज थान ॥५८॥<br><br>आइ राइ पट-भौन महिं, बैठे सन्ध्या-काल ।<br>बिधि सौं सामाइक करी, लीनौं कर जप-माल ॥५९॥<br><br>चौबिहार करि मौन धरि, जपै पञ्च नवकार ।<br>उपजी सूल उदर-विषहिं, हूओ हाहाकार ॥६०॥<br><br>कही न मुख सौं बात किछु, लही मृत्यु ततकाल ।<br>गही और थिति जाइ तिनि, ढही देह-दीवाल ॥६१॥<br><br><br><span class=comment>(सवैया तेईसा)</span><br><br>पौंन सञ्जोग जुरे रथ पाइक, माते मतङ्ग तुरङ्ग तबेले ।<br>मानि बिभौ अङ्गयौ सिर भार, कियौ बिसतार परिग्रह ले ले ।<br>बन्ध बढ़ाइ करी थिति पूरन, अन्त चले उठि आपु अकेले ।<br>हारे हमाल की पोट-सी डारिकै, और दिवाल की ओट हो खेले ॥६२॥<br><br><br><span class=comment>(चौपई)</span><br><br>एहि बिधि राइ अचानक मुआ, गांउ गांउ कोलाहल हुआ ।<br>खरगसेन सुनि यहु बिरतन्त, गयौ भागि घर त्यागि तुरन्त ॥६३॥<br><br>कीनौं दुखी दरिद्री भेख, लीनौं ऊबट पन्थ अदेख ।<br>नदी गांउ बन परबत घूमि, आए नगर जौनपुर-भूमि ॥६४॥<br><br>रजनी समै गेह निज आइ, गुरुजन-चरनन महिं सिर नाइ ।<br>किछु अन्तर-धनु हुतौ जु साथ, सो दीनौं माता के हाथ ॥६५॥<br><br>एहि बिधि बरस च्यारि चलि गए, बरस अठारह के जब भए ।<br>कियौ गवन तब पच्छिम दिसा, संवत सोलह सै छब्बिसा ॥६६॥<br><br>आए नगर आगरे मांहि, सुन्दरदास पीतिआ पांहि ।<br>खरगसेन सौं राखै प्रेम, करै सराफी बेचै हेम ॥६७॥<br><br>खरगसेन भी थैली करी, दुहू मिलाइ दाम सौं भरी ।<br>दोऊ सीर करहिं बेपार, कला निपुन धनवन्त उदार ॥६८॥<br><br>उभय परस्पर प्रीति गहन्त, पिता पुत्र सब लोग कहन्त ।<br>बरस च्यारि ऐसी बिधि भए, तब मेरठि-पुर ब्याहन गए ॥६९॥<br><br><br><span class=comment>(छप्पै)</span><br><br>सूरदास श्रीमालढोर मेरठी कहावै ।<br>ता की सुता बियाहि, सेन आर्गलपुर आवै ।<br>आइ हाट बैठे कमाइ, कीनी निज सम्पति ।<br>चाची सौं नहिं बनी, लियौ न्यारो घर दम्पति ।<br>इस बीचि बरस द्वै तीनि महिं, सुन्दरदास कलत्र-जुत ।<br>मरि गए त्यागि धन धाम सब, सुता एक, नहिं कोउ सुत ॥७०॥<br><br><span class=comment>(दोहरा)</span><br><br>सुता कुमारी जो हुती, सो परनाई सेनि ।<br>दान मान बहु-बिधि दियौ, दीनी कञ्चन रेंनि ॥७१॥<br><br>सम्पति सुन्दरदास की, जु कछु लिखी मिलि पञ्च ।<br>सो सब दीनी बहिनि कौं, सेन न राखी रञ्च ॥७२॥<br><br>तेतीसै सम्बत समै, गए जौनपुर गाम ।<br>एक तुरङ्गम एक रथ, बहु पाइक बहु दाम ॥७३॥<br><br>दिन दस बीते जौनपुर, नगर मांहि करि हाट ।<br>साझी करि बैठे तुरित, कियौ बनज कौ ठाट ॥७४॥<br><br><br><span class=comment>(चौपई)</span><br><br>रामदास बनिआ धनपती, जाति अगरबाला सिव-मती ।<br>सो साझी कीनौं हित मान, प्रीति रीति परतीति मिलान ॥७५॥<br><br>करहिं सराफी दोऊ गुनी, बनजहिं मोती मानिक चुनी ।<br>सुख सौं काल भली बिधि गमै, सोलह सै पैन्तीस समै ॥७६॥<br><br>खरगसेन घर सुत अवतर्यौ, खरच्यौ दरब हरस मन धर्यौ ।<br>दिन दसम पहुच्यौ परलोक, कीना प्रथम पुत्र कौ सोक ॥७७॥<br><br>सैन्तीसै सम्बत की बात, रुहतग गए सती की जात ।<br>चोरन्ह लूटि लियौ पथ मांहि, सर्वस गयौ रह्मौ कछु नांहि ॥७८॥<br><br>रहे बस्त्र अरु दम्पति-देह, ज्यौं त्यौं करि आए निज गेह ।<br>गए हुते माङ्गन कौं पूत, यहु फल दीनौं सती अऊत ॥७९॥<br><br>तऊ न समुझे मिथ्या बात, फिरि मानी उनही की जात ।<br>प्रगट रूप देखै सब फोक, तऊ न समुझै मूरख लोक ॥८०॥<br><br>घर आए फिर बैठे हाट.मदनसिङ्घ चित भए उचाट ।<br>माया तजी भई सुख सान्ति, तीन बरस बीते इस भान्ति ॥८१॥<br><br>सम्बत सोलह सै इकताल, मदनसिङ्घ नहिं कीनौं काल ।<br>धर्म-कथा फैली सब ठौर, बरस दोइ जब बीते और ॥८२॥<br><br>तब सुधि करी सती की बात, खरगसेन फिर दीनी जात ।<br>सम्बत सोलह सै तेताल, माघ मास सित पक्ष रसाल ॥८३॥<br><br>एकादसी बार रबिनन्द, नखत रोहिनी वृष कौ चन्द ।<br>रोहिनि त्रितिय चरन अनुसार, खरगसेन-घर सुत अवतार ॥८४॥<br><br>दीनौं नाम विक्रमाजीत, गावहिं कामिनि मङ्गल-गीत ।<br>दीजहि दान भयौ अति हर्ष, जनम्यौ पुत्र आठएं वर्ष ॥८५॥<br><br>एहि बिधि बीते मास छे सात, चले सु पार्श्वनाथ की जात ।<br>कुल कुटुम्ब सब लीनौ साथ, बिधि सौं पूजे पारसनाथ ॥८६॥<br><br>पूजा करि जोरे जुग पानि, आगें बालक राख्यौ आनि ।<br>तब कर जोरि पुजारा कहै, बालक चरन तुम्हारे गहै ॥८७॥<br><br>चिरञ्जीवि कीजै यह बाल, तुम्ह सरनागत के रखपाल ।<br>इस बालक पर कीजै दया, अब यहु दास तुम्हारा भया ॥८८॥<br><br>तब सु पुजारा साधैपौन, मिथ्या ध्यान कपट की मौन ।<br>घड़ी एक जब भई बितीत, सीस घुमाइ कहै सुनु मीत ॥८९॥<br><br>सुपिनन्तर किछु आयौ मोहि, सो सब बात कहौं महिं तोहि ।<br>प्रभु पारस-जिनवर कौ जच्छ, सो मो पै आयौपरतच्छ ॥९०॥<br><br>तिन यहु बात कही मुझ पांहि, इस बालक कौं चिन्ता नांहि ।<br>जो प्रभु पास-जनम कौ गांउ, सो दीजै बालक कौ नांउ ॥९१॥<br><br>तौ बालक चिरजीवी होइ, यहु कहि लोप भयौ सुर सोइ ।<br>जब यहु बात पुजारे कही, खरगसेन जिय जानी सही ॥९२॥<br><br><br><span class=comment>(दोहरा)</span><br><br>हरषित कहै कुटुम्ब सब, स्वामी पास सुपास ।<br>दुहु कौ जनम बनारसी, यहु बनारसीदास ॥९३॥<br><br><br><span class=comment>(चौपई)</span><br><br>एहि बिधि धरि बालक कौ नांउ, आए पलटि जौनपुर गांउ ।<br>सुख समाधि सौं बरतै बाल, सम्बत सोलह सै अठताल ॥९४॥<br><br>पूरब करम उदै सञ्जोग, बालक कौं सङ्ग्रहनी रोग ।<br>उपज्यौ औषध कीनी घनी, तऊ न बिथा जाइ सिसुतनी ॥९५॥<br><br>बरस एक दुख देख्यौ बाल, सहज समाधि भई ततकाल ।<br>बहुर्ण् बरस एक लौं भला, पञ्चासै निकसी सीतला ॥९६॥<br><br><br><span class=comment>(दोहरा)</span><br><br>बिथा सीतला उपसमी, बालक भयौ अरोग ।<br>खरगसेन के घरि सुता, भई करम-सञ्जोग ॥९७॥<br><br><br><span class=comment>(चौपई)</span><br><br>आठ बरस कौ हूओ बाल, विद्या पढ़न गयौ चटसाल ।<br>गुर पाणृए सौं विद्या सिखै, अक्खर बाञ्चै लेखा लिखहिं ॥९८॥<br><br>बरस एक लौं विद्या पढ़ी, दिन दिन अधिक अधिक मति बढ़ी ।<br>विद्या पढ़ि हूओ बितपन्न, सम्बत सोलह सै बावन्न ॥९९॥<br><br><br><span class=comment>(दोहरा)</span><br><br>खरगसेन बनिज रतन, हीरा मानिक लाल ।<br>इस अन्तर नौ बरस कौ, भयौ बनारसि बाल ॥१००॥<br><br>खैराबाद नगर बसै, टाम्बी परबत नाम ।<br>तासु पुत्र कल्यानमल, एक सुता तस धाम ॥१०१॥<br><br>तासु पुरोहित आइओ, लीनहिं नाऊ साथ ।<br>पुत्र लिखत कल्यान कौ, दियौ सेन के हाथ ॥१०२॥<br><br>करी सगाई पुत्र की, कीनौ तिलक लिलाट ।<br>बरस दोइ उपरान्त लिखि, लगन ब्याह कौ ठाट ॥१०३॥<br><br>भई सगाई बावनें, पर्यौ त्रेपनें काल ।<br>महघा ईन न पाइयौ, भयौ जगत बेहाल ॥१०४॥<br><br><br><span class=comment>(चौपई)</span><br><br>गयौ काल बीते दिन घने, सम्बत सोलह सै चौवने ।<br>माघ मास सित पख बारसी, चले बिवाहन बानारसी ॥१०५॥<br><br>करि बिवाह आए निज धाम, दूजी और सुता अभिराम ।<br>खरगसेन के घर अवतरी, तिस दिन वृद्धा नानी मरी ॥१०६॥<br><br><br><span class=comment>(दोहरा)</span><br><br>नानी मरन सुता जनम, पुत्र-बधू आगौन ।<br>तीनौं कारज एक दिन, भए एक ही भौन ॥१०७॥<br><br>यह संसार बिडम्बना, देखि प्रगट दुख खेद ।<br>चतुर चित्त त्यागी भए, मूढ़ न जानहि भेद ॥१०८॥<br><br><br><span class=comment>(चौपई)</span><br><br>इहि बिधि दोइ मास बीतिया, आयौ दुलिहिनि कौ पीतिया ।<br>टाराचन्द नाम श्रीमाल, सो ले चल्यौ भतीजी नाल ॥१०९॥<br><br>खैराबाद नगर सो गयौ, इहां जौनपुर बीतिक भयौ ।<br>बिपदा उदै भई इस बीच, पुर-हाकिम णौवाब किलीच ॥११०॥<br><br><br><span class=comment>(दोहरा)</span><br><br>तिन पकरे सब जौंहरी, दिए कोठेरी मांहि ।<br>बड़ी बस्तु माङ्गै कछू, सो तौ इन पै नांहि ॥१११॥<br><br>एक दिवस तिनि कोप करि, कियौ हुकम उठि भोर ।<br>बान्धि बान्धि सब जौंहरी, खड़े किए ज्यौं चोर ॥११२॥<br><br>हने कटीले कोररे, कीने मृतक समान ।<br>दिए छोड़ तिस बार तिन, आए निज निज थान ॥११३॥<br><br>आइ सबनि कीनौ मतौ, भागि जाहु तजि भौन ।<br>निज निज परिगह साथ ले, परै काल-मुख कौन ॥११४॥<br><br><br><span class=comment>(चौपई)</span><br><br>यहु कहि भिन्न भिन्न सब भए, फूटि फाटिकै चहौं-दिसि गए ।<br>खरगसेन लै निज परिवार, आए पच्छिम गङ्गा-पार ॥११५॥<br><br>नगरी साहिजादपुर नांउ, निकट कड़ा मानिकपुर गांउ ।<br>आए साहिजादपुर बीच, बरसै मेघ भई अति कीच ॥११६॥<br><br><br><br>निसा अन्धेरी बरसा घनी, आइ सराइ बसे गृह-धनी ।<br>खरगसेन सब परिजन साथ, करहिं रुदन ज्यौं दीन अनाथ ॥११७॥<br><br><br><span class=comment>(दोहरा)</span><br><br>पुत्र कलत्र सुता जुगल, अरु सम्पदा अनूप ।<br>भोग-अन्तराई-उदै, भए सकल दुख-रूप ॥११८॥<br><br><br><span class=comment>(चौपई)</span><br><br>इस अवसर तिस पुर थानिया, करमचन्द माहुर बानिया ।<br>तिन अपनौं घर खाली कियौ, आपु निवास और घर लियौ ॥११९॥<br><br>भई बितीत रेंनि इक जाम, टेरै खरगसेन कौ नाम ।<br>टेरत बूझत आयौ तहां, खरगसेनजी बैठे जहां ॥१२०॥<br><br>"राम-राम" करि बैठ्यौ पास, बोल्यौ "तुम साहब महिं दास ।<br>चलहु कृपा करि मेरे सङ्ग, महिं सेवक तुम चढ़ौ तुरङ्ग ॥१२१॥<br><br>जथा-जोग है डेरा एक, चलिए तहां न कीजै टेक" ।<br>आए हित सौं तासु निकेत, खरगसेन परिवार-समेत ॥१२२॥<br><br>बैठे सुख सौं करि विश्राम, देख्यौ अति विचित्र सो धाम ।<br>कोरे कलस धरे बहु माट, चादरि सोरि तुलाई खाट ॥१२३॥<br><br>भरयौ ईन सौं कोठा एक, भख्य पदारथ और अनेक ।<br>सकल बस्तु पूरन करि गेह, तिन दीनौं करि बहुत सनेह ॥१२४॥<br><br>खरगसेन हठ कीनै महा, चरन पकरि तिन कीनी हहा ।<br>अति आग्रह करि दीनौ सर्व, बिनय बहुत कीनी तजि गर्व ॥१२५॥<br><br><br><span class=comment>(दोहरा)</span><br><br>घन बरसै पावस समै, जिन दीनौ निज भौन ।<br>ता की महिमा की कथा, मुख सौं बरनै कौन ॥१२६॥<br><br><br><span class=comment>(चौपई)</span><br><br>खरगसेन तहां सुख सौं रहै, दसा बिचारि कबीसुर कहै ।<br>वह दुख दियौ नवाब किलीच, यह सुख साहिजादपुर-बीच ॥१२७॥<br><br>एक दिष्टि बहु अन्तर होइ, एक दिष्टि सुख-दुख सम दोइ ।<br>जो दुख देखैसो सुख लहै, सुख भुञ्जै सोई दुख सहै ॥१२८॥<br><br><br><span class=comment>(दोहरा)</span><br><br>सुख महिं मानै महिं सुखी, दुख महिं दुखमय होइ ।<br>मूढ़ पुरुष की दिष्टि महिं, दीसै सुख दुख दोइ ॥१२९॥<br><br>ग्यानी सम्पति विपति महिं, रहै एक-सी भान्ति ।<br>ज्यौं रबि ऊगत आथवत, तजै न राती कान्ति ॥१३०॥<br><br>करमचन्द माहुर बनिक, खरगसेन श्रीमाल ।<br>भए मित्र दोऊ पुरुष, रहहिं रयनि दिन नाल ॥१३१॥<br><br>इहि बिधि कीनौ मास दस, साहिजादपुर बास ।<br>फिर उठि चले प्रयाग-पुर, बसै त्रिबेणी पास ॥१३२॥<br><br><br><span class=comment>(चौपई)</span><br><br>बसै प्रयाग त्रिबेणी पास, जा कौ नांउ ईलाहाबास ।<br>तहां डानि वसुधा-पुरहूत, आकबर पातिसाह कौ पूत ॥१३३॥<br><br>खरगसेन तहां कीनौ गौंन, रोजगार कारन तजि भान ।<br>बनारसी बालक घरि रह्यौ, कौड़ी-बेच बनिज तिन गह्यौ ॥१३४॥<br><br>एक टका द्वै टका कमाइ, काहू की ना धरै तमाइ ।<br>जोरै नफा एकठा करै, लै दादी के आगें धरै ॥१३५॥<br><br><br><span class=comment>(दोहरा)</span><br><br>दादी बाण्टै सीरनी, लाडू नुकती नित्त ।<br>प्रथम कमाई पुत्र की, सती अऊत निमित्त ॥१३६॥<br><br><br><span class=comment>(चौपई)</span><br><br>दादी मानै सती अऊत, जानै तिन दीनौ यह पूत ।<br>देख सुपिन करै जब सैन, जागे कहै पितर के बैन ॥१३७॥<br><br>तासु बिचार करै दिन राति, ऐसी मूढ़ जीव की जाति ।<br>कहत न बनै कहै का कोइ, जैसी मति तैसी गति होइ ॥१३८॥<br><br><br><span class=comment>(दोहरा)</span><br><br>मास तीनि औरौं गए, बीते तेरह मास ।<br>चीठी आई सेन की, करहु फतेपुर बास ॥१३९॥<br><br>डोली द्वै भाड़ै करी, कीनहिं च्यारि मजूर ।<br>सहित कुटुम्ब बनारसी, आए फत्तेपूर ॥१४०॥<br><br><br><span class=comment>(चौपई)</span><br><br>फत्तेपुर महिं आए तहां, Oसवाल के घर हहिं जहां ।<br>बासू साह आध्यातम-जान, बसै बहुत तिन्ह की सन्तान ॥१४१॥<br><br>बासू-पुत्र भगौतीदास, तिन दीनौ तिन्ह कौ आवास ।<br>तिस मन्दिर महिं कीनौ बास, सहित कुटम्ब बनारसिदास ॥१४२॥<br><br><br><span class=comment>(दोहरा)</span><br><br>सुख समाधि सौं दिन गए, करत सु केलि बिलास ।<br>चीठी आई बाप की, चले ईलाहाबास ॥१४३॥<br><br>चले प्रयाग बनारसी, रहे फतेपुर लोग ।<br>पिता-पुत्र दोऊ मिले, आनन्दित बिधि-जोग ॥१४४॥<br><br><br><span class=comment>(चौपई)</span><br><br>खरगसेन जौंहरी उदार, करै जबाहर कौ बेपार ।<br>डानि साहि-जी की सरकार, लेवा देई रोक-उधार ॥१४५॥<br><br>चारि मास बीते इस भान्ति, कबहूं दुख कबहूं सुख सान्ति ।<br>फिरि आए फत्तेपुर गांउ, सकल कुटम्ब भयौ इक ठांउ ॥१४६॥<br><br>मास दोइ बीते इस बीच, सुनी आगरे गयौ किलीच ।<br>खरगसेन परिवार-समेत, फिरि आए आपनै निकेत ॥१४७॥<br><br>जहां तहां सौं सब जौंहरी, प्रगटे जथा गुपत भौंहरी ।<br>सम्बत सोलह सै छप्पनै, लोगे सब कारज आपनै ॥१४८॥<br><br>बरस एक लौं बरती छेम, आए साहिब साहि सलेम ।<br>बड़ा साहिजादा जगबन्द, आकबर पातिसाहि कौ नन्द ॥१४९॥<br><br>आखेटक कोल्हूबन काज, पातिसाहि की भई अवाज ।<br>हाकिम इहां जौनपुर थान, लघु किलीच णूरम सुलतान ॥१५०॥<br><br>ताहि हुकम आकबर कौ भयौ, सहिजादा कोल्हूबन गयौ ।<br>तातहिं सो किछूकर तू जेम, कोल्हूबन नहिंजाय सलेम ॥१५१॥<br><br>एहि बिधि आकबर कौ फुरमान, सीस चढ़ायौ णूरम खान ।<br>तब तिन नगर जौनपुर बीच, भयौ गढ़पती ठानी मीच ॥१५२॥<br><br>जहां तहां रूधी सब बाट, नांउ न चलै गौमती-घाट ।<br>पुल दरवाजे दिए कपाट, कीनौ तिन विग्रह कौ ठाठ ॥१५३॥<br><br>राखे बहु पायक असबार, चहु दिसि बैठे चौकीदार ।<br>कोट कङ्गूरेन्ह राखी नाल, पुर महिं भयौ ऊचलाचाल ॥१५४॥<br><br>करी बहुत गढ़ सञ्जोवनी, ईन बस्त्र जल की ढोवनी ।<br>जिरह जीन बन्दूक अपार, बहु दारू नाना हथियार ॥१५५॥<br><br>खोलि खजाना खरचै दाम, भयौ आपु सनमुख सङ्ग्राम ।<br>प्रजा-लोग सब ब्याकुल भए, भागे चहू और उठि गए ॥१५६॥<br><br>महा नगरि सो भई उजार, अब आई अब आई धार ।<br>सब जौंहरी मिले इक ठौर, नगर मांहि नर रह्यौ न और ॥१५७॥<br><br>क्या कीजै अब कौन बिचार, मुसकिल भई सहित परिबार ।<br>रहे न कुसल न भागे छेम, पकरी साम्प छछून्दरि जेम ॥१५८॥<br><br>तब सब मिलि णूरम के पास, गए जाइ कीनी अरदास ।<br>णूरम कहै सुनहु रे साहु, भावै इहां रहौ कै जाहु ॥१५९॥<br><br>मेरौ मरन बन्यौ है आइ, महिं क्या तुम कौं कहौं उपाइ ।<br>तब सब फिरि आए निज धाम, भागहु जो किछु करहि सो राम ॥१६०॥<br><br><br><span class=comment>(दोहरा)</span><br><br>आपु आप कौं सब भगे, एकहि एक न साथ ।<br>कोऊ काहू की सरन, कोऊ कहूं अनाथ ॥१६१॥<br><br><br><span class=comment>(चौपई)</span><br><br>खरगसेन आए तिस ठांउ, डूलह साहु गए जिस गांउ ।<br>ऌअछिमनपुरा गांउ के पास, तहां चौधरी लछिमनदास ॥१६२॥<br><br>तिन लै राखे जङ्गल मांहि, कीनौं कौल बोल दै बांहि ।<br>इहि बिधि बीते दिवस छ सात, सुनी जौनपुर की कुसलात ॥१६३॥<br><br>साहि सलेम गोमती तीर, आयौ तब पठयौ इक मीर ।<br>ऌआलाबेग मीर कौ नांउ, ह्वै वकील आयौ तिस ठांउ ॥१६४॥<br><br>नरम गरम कहि ठाढ़ौ भयौ, णूरम कौं लिबाइ लै गयौ ।<br>जाइ साहि के डारौ पाइ, निरभै कियौ गुनह बकसाइ ॥१६५॥<br><br>जब यह बात सुनी इस भान्ति, तब सब के मन बरती सान्ति ।<br>फिरि आए निज निज घर लोग, निरभै भए गयौ भय-रोग ॥१६६॥<br><br>खरगसेन अरु डूलह साह, इनहू पकरी घर की राह ।<br>स-परिवार आए निज धाम, लागे आप आपने काम ॥१६७॥<br><br>इस अवसर बानारसी बाल, भयौ प्रवांन चतुर्दस साल ।<br>पण्डित डेवदत्त के पास, किछु विद्या तिन करी अभ्यास ॥१६८॥<br><br>पढ़ी <span class=comment>(णाममाला)</span> सै दोइ, और <span class=comment>(आनेकारथ)</span> अवलोइ ।<br>जोतिस अलङ्कार लघु-कोक, खण्ड-स्फुट सै च्यारि सिलोक ॥१६९॥<br><br>विद्या पढ़ि विद्या महिं रमै, सोलह सै सतावने समै ।<br>तजि कुल-कान लोक की लाज, भयौ बनारसि आसिख-बाज ॥१७०॥<br><br>करै आसिखी धरि मन धीर, दरद-बन्द ज्यौं सेख फकीर ।<br>इकटक देखि ध्यान सो धरै, पिता आपने कौ धन हरै ॥१७१॥<br><br>चोरै चूंनी मानिक मनी, आनै पान मिठाई घनी ।<br>भेजै पेसकसी हित पास, आपु गरीब कहावै दास ॥१७२॥<br><br>इस अन्तर चौ-मास बितीत, आई हिम-रितु ब्यापी सीत ।<br>खरतर आभैधरम उबझाइ, दोइ सिष्य-जुत प्रकटे आइ ॥१७३॥<br><br>भानचन्द मुनि चतुर विशेष, रामचन्द बालक गृह-भेष ।<br>आए जती जौनपुर मांहि, कुल श्रावक सब आवहिं जांहि ॥१७४॥<br><br>लखि कुल-धरम बनारसि बाल, पिता साथ आयौ पोसाल ।<br>भानचन्द सौं भयौ सनेह, दिन पोसाल रहै निसि गेह ॥१७५॥<br><br>भानचन्द पै विद्या सिखै, <span class=comment>(पञ्चसन्धि)</span> की रचना लिखै ।<br>पढ़ै सनातर-बिधि अस्तोन, फुट सिलोक बहु कौन ॥१७६॥<br><br>सामाइक पडिकौना पन्थ, <span class=comment>(च्हन्दकोस)</span> <span class=comment>(स्रुतबोध)</span> गरन्थ ।<br>इत्यादिक विद्या मुख-पाठ, पढ़ै सुद्ध साधै गुन आठ ॥१७७॥<br><br>कबहू आइ सबद उर धरै, कबहू जाइ आसिखी करै ।<br>पोथी एक बनाई नई, मित हजार दोहा चौपई ॥१७८॥<br><br>ता महिं णवरस-रचना लिखी, पै बिसेस बरनन आसिखी ।<br>ऐसे कुकबि बनारसि भए, मिथ्या ग्रन्थ बनाए नए ॥१७९॥<br><br><br><span class=comment>(दोहरा)</span><br><br>कै पढ़ना कै आसिखी, मगन दुहू रस मांही ।<br>खान-पान की सुध नहीं, रोजगार किछु नांहि ॥१८०॥<br><br><br><span class=comment>(चौपई)</span><br><br><br>ऐसी दसा बरस द्वै रही, मात पिता की सीख न गही ।<br>करि आसिखी पाठ सब पठे, सम्बत सोलह सै उनसठे ॥१८१॥<br><br><br><span class=comment>(दोहरा)</span><br><br>भए पञ्च-दस बरस के, तिस ऊपर दस मास ।<br>चले पाउजा करन कौं, कवि बनारसीदास ॥१८२॥<br><br>चढ़ि डोली सेवक लिए, भूषन बसन बनाइ ।<br>खैराबाद नगर-विषै, सुख सौं पहुचे आइ ॥१८३॥<br><br><br><span class=comment>(चौपई)</span><br><br>मास एक जब भयौ बितीत, पौष मास सित पख रितु सीत ।<br>पूरब करम उदै सञ्जोग, आकसमात बात कौ रोग ॥१८४॥<br><br><br><span class=comment>(दोहरा)</span><br><br>भयौ बनारसिदास-तनु, कुष्ठ-रूप सरबङ्ग ।<br>हाड़ हाड़ उपजी बिथा, केस रोम भुव-भङ्ग ॥१८५॥<br><br>बिस्फोटक अगनित भए, हस्त चरन चौर्-अङ्ग ।<br>कोऊ नर साला ससुर, भोजन करै न सङ्ग ॥१८६॥<br><br>ऐसी असुभ दसा भई, निकट न आवै कोइ ।<br>सासू और बिवाहिता, करहिं सेव तिय दोइ ॥१८७॥<br><br>जल-भोजन की लहि सुध, दहिंहि आनि मुख मांहि ।<br>ओखद लावहिं अङ्ग महिं, नाक मून्दि उठि जांहि ॥१८८॥<br><br><br><span class=comment>(चौपई)</span><br><br>इस अवसर नर नापित कोइ, ओखद-पुरी खबावै सोइ ।<br>चने अलूनै भोजन दोइ, पैसा टका किछू नहि लेइ ॥१८९॥<br><br>चारि मास बीते इस भान्ति, तब किछु बिथा भई उपसान्ति ।<br>मास दोइ औरौ चलि गए, तब बनारसी नीके भए ॥१९०॥<br><br><br><span class=comment>(दोहरा)</span><br><br>न्हाइ धोइ ठाढ़े भए, दै नाऊ कौं दान ।<br>हाथ जोड़ि बिनती करी, तू मुझ मित्र समान ॥१९१॥<br><br>नापित भयौ प्रसीन अति, गयौ आपने धाम ।<br>दिन दस खैराबाद महिं, कियौ और बिसराम ॥१९२॥<br><br>फिरि आए डोली चढ़े, नगर जौनपुर मांहि ।<br>सासु ससुर अपनी सुता, गौंने भेजी नांहि ॥१९३॥<br><br>आइ पिता के पद गहे, मां रोई उर ठोकि ।<br>जैसे चिरी कुरीज की, त्यौं सुत-दसा बिलोकि ॥१९४॥<br><br>खरगसेन लज्जित भए, कुबचन कहे अनेक ।<br>रोए बहुत बनारसी, रहे चकित छिन एक ॥१९५॥<br><br>दिन दस बीस परे दुखी, बहुरि गए पोसाल ।<br>कै पढ़ना कै आसिखी, पकरी पहिली चाल ॥१९६॥<br><br><br><span class=comment>(चौपई)</span><br><br>मासि चारि ऐसी बिधि भए, खरगसेन पटनै उठि गए ।<br>फिरि बनारसी खैराबाद, आए मुख लज्जित स-बिषाद ॥१९७॥<br><br>मास एक फिरि दूजी बार, घर महिं रहें न गए बजार ।<br>फिरि उठि चले नारि लै सङ्ग, एक सु-डोली एक तुरङ्ग ॥१९८॥<br><br>आए नगर जौनपुर फेरि, कुल कुटम्ब सब बैठे घेरि ।<br>गुरु-जन लोग दहिंहि उपदेस, आसिख-बाज सुनें दरबेस ॥१९९॥<br><br>बहुत पढ़हिं बाम्भन अरु भाट, बनिक-पुत्र तौ बैठे हाट ।<br>बहुत पढ़ै सो माङ्गै भीख, मानहु पूत बड़े की सीख ॥२००॥<br><br><br><span class=comment>(दोहरा)</span><br><br>इत्यादिक स्वारथ बचन, कहे सबनि बहु भान्ति ।<br>मानै नहीं बनारसी, रह्यौ सहज-रस मान्ति ॥२०१॥<br><br><br><span class=comment>(चौपई)</span><br><br>फिरि पोसाल भान पै पढ़ै, आसिख-बाजी दिन दिन बढ़ै ।<br>कोऊ कह्यौ न मानै कोइ, जैसी गति तैसी मति होइ ॥२०२॥<br><br>कर्माधिन बनारसि रमै, आयौ सम्बत साठा समै ।<br>साठै सम्बत एती बात, भई जु कछू कहौं बिख्यात ॥२०३॥<br><br>साठै करि पटनें सौं गौन, खरगसेन आए निज भौन ।<br>साठै ब्याही बेटी बड़ी, बितरी पहिली सम्पति गड़ी ॥२०४॥<br><br>बनारसी कहिं बेटी हुई, दिवस छ-सात मांहि सो मुई ।<br>जहमति परे बनारसिदास, कीनहिं लङ्घन बीस उपास ॥२०५॥<br><br>लागी छुधा पुकारै सोइ, गुरुजन पथ्य देइ नहि कोइ ।<br>तब माङ्गै देखन कौं रोइ, आध सेर की पूरी दोइ ॥२०६॥<br><br>खाट हेठ ल धरी दुराइ, सो बनारसी भखी चुराइ ।<br>वाही पथ सौं नीकौ भयौ, देख्यौ लोगनि कौतुक नयौ ॥२०७॥<br><br>साठै सम्बत करि दिढ़ हियौ, खरगसेन इक सौदा लियौ ।<br>ता महिं भए सौगुने दाम, चहल पहल हूई निज धाम ॥२०८॥<br><br>यह साठे सम्बत की कथा, ज्यौं देखी महिं बरनी तथा ।<br>समै मै उनसठे सावन बीच, कोऊ सीन्यासी नर नीच ॥२०९॥<br><br>आइ मिल्यौ सो आकसमात, कही बनारसि सौं तिन बात ।<br>एक मन्त्र है मेरे पास, सो बिधि-रूप जपै जो दास ॥२१०॥<br><br>बरस एक लौं साधै नित्त, दिढ़ प्रतीति आनै निज चित्त ।<br>जपै बैठि छरछोभी मांहि, भेद न भाखै किस ही पांहि ॥२११॥<br><br>पूरन होइ मन्त्र जिस बार, तिस के फलका कहूं बिचार ।<br>प्रात समय आवै गृह-द्वार, पावै एक पड़्या दीनार ॥२१२॥<br><br>बरस एक लौं पावै सोइ, फिरि साधै फिरि ऐसी होइ ।<br>यह सब बात बनारसि सुनी, जान्या महापुरुष है गुनी ॥२१३॥<br><br>पकरे पाइ लोभ के लिए, माङ्गै मन्त्र बीनती किए ।<br>तब तिन दीनौं मन्त्र सिखाइ, अक्खर कागद मांहि लिखाइ ॥२१४॥<br><br>वह प्रदेस उठि गयौ स्वतन्त्र, सठ बनारसी साधै मन्त्र ।<br>बरस एक लौं कीनौ खेद, दीनौं नांहि और कौं भेद ॥२१५॥<br><br>बरस एक जब पूरा भया, तब बनारसी द्वारै गया ।<br>नीची दिष्टि बिलोकै धरा, कहौं दीनार न पावै परा ॥२१६॥<br><br>फिरि दूजै दिन आयौ द्वार, सुपने नहि देखै दीनार ।<br>ब्याकुल भयौ लोभ के काज, चिन्ता बढ़ी न भावै नाज ॥२१७॥<br><br>कही भान सौं मन की दुधा, तिनि जब कही बात यह मुधा ।<br>तब बनारसी जानी सही, चिन्ता गई छुधा लहलही ॥२१८॥<br><br>जोगी एक मिल्यौ तिस आइ, बनारसी दियौ भौन्दाइ ।<br>दीनी एक सङ्खोली हाथ, पूजा की सामग्री साथ ॥२१९॥<br><br>कहै सदासिव मूरति एह, पूजै सो पावै सिव-गेह ।<br>तब बनारसी सीस चढ़ाइ, लीनी नित पूजै मन लाइ ॥२२०॥<br><br>ठानि सनानि भगति चित धरै, अष्ट-प्रकारी पूजा करै ।<br>सिव सिव नाम जपै सौ बार, आठ अधिक मन हरख अपार ॥२२१॥<br><br><br><span class=comment>(दोहरा)</span><br><br>पूजै तब भोजन करै, अनपूजै पछिताइ ।<br>तासु दण्ड अगिले दिवस, रूखा भोजन खाइ ॥२२२॥<br><br>ऐसी बिधि बहु दिन गए, करत गुपत शिव-पूज ।<br>आयौ सम्बत इकसठा, चैत मास सित दूज ॥२२३॥<br><br>साहिब साहि सलीम कौ, हीरानन्द मुकीम ।<br>ओसवाल कुल जौंहरी, बनिक बित्त की सीम ॥२२४॥<br><br>तिनि प्रयाग-पुर नगर सौं, कीनौ उद्दम सार ।<br>सङ्घ चलायौ सिखिर कौं, उतर्यौ गङ्गा-पार ॥२२५॥<br><br>ठौर ठौर पत्री दई, भई खबर जित-तित्त ।<br>चीठी आई सेन कौं, आवहु जात-निमित्त ॥२२६॥<br><br>खरगसेन तब उठि चले, ह्वै तुरङ्ग असबार ।<br>जाइ णन्दजी कौं मिले, तजि कुटुम्ब घरबार ॥२२७॥<br><br><br><span class=comment>(चौपई)</span><br><br>खरगसेन जात्रा कौं गए, बानारसी निरङ्कुस भए ।<br>करहिं कलह माता सौं नित्त.पारस-जिन की जात निमित्त ॥२२८॥<br><br>दही दूध घृत चावल चने, तेल तम्बोल पहुप अनगने ।<br>इतनी बस्तु तजी ततकाल, पन लीनौ कीनौ हठ बाल ॥२२९॥<br><br><br><span class=comment>(दोहरा)</span><br><br>चैत महीने पन लियौ, बीते मास छ सात ।<br>आई पून्यौ कातिकी, चलै लोग सब जात ॥२३०॥<br><br>चले सिव-मती न्हान कौं, जैनी पूजन पास ।<br>तिन्ह के साथ बनारसी, चले बनारसिदास ॥२३१॥<br><br>कासी नगरी महिं गए, प्रथम नहाए गङ्ग ।<br>पूजा पास सुपास की, कीनी धरि मन रङ्ग ॥२३२॥<br><br>जे जे पन की बस्तु सब, ते ते मोल मङ्गाइ ।<br>नेवज ज्यौं आगें धरै, पूजै प्रभु के पाइ ॥२३३॥<br><br>दिन दस रहे बनारसी, नगर बनारस मांहि ।<br>पूजा कारन द्योहरे, नित प्रभात उठि जांहि ॥२३४॥<br><br>एहि बिधि पूजा पास की, कीनी भगति-समेत ।<br>फिरि आए घर आपनै, लिएं सङ्खोली सेत ॥२३५॥<br><br>पूजा सङ्ख महेस की, करकै तौ किछु खांहि ।<br>देस विदेस इहां उहां, कबहूं भूली नांहि ॥२३६॥<br><br><br><span class=comment>(सोरठा)</span><br><br>सङ्ख-रूप सिव-देव, महासङ्ख बानारसी ।<br>दोऊ मिले अबेव, साहिब सेवक एक-से ॥२३७॥<br><br><br><span class=comment>(दोहरा)</span><br><br>इस ही बीचि उरे परे, खरगसेन के भौन ।<br>भयौ एक अलपायु सुत, ताहि बखानै कौन ॥२३८॥<br><br><br><span class=comment>(चौपई)</span><br><br>सम्बत सोलह सै इकसठे, आए लोग सङ्घ सौं नठे ।<br>केई उबरे केई मुए, केई महा जहमती हुए ॥२३९॥<br><br>खरगसेन पटनें महिं आइ, जहमति परे महा दुख पाइ ।<br>उपजी बिथा उदरम रोग, फिरि उपसमी आउबल-जोग ॥२४०॥<br><br>सङ्घ साथ आए निज धाम, णन्द जौनपुर कियौ मुकाम ।<br>खरगसेन दुख पायौ बाट, घरम आइ परे फिरि खाट ॥२४१॥<br><br>हीरानन्द लोग-मनुहारि, रहे जौनपुर महिं दिन चारि ।<br>पञ्चम दिवस पार के बाग, छट्ठे दिन उठि चले प्रयाग ॥२४२॥<br><br><br><span class=comment>(दोहरा)</span><br><br>सङ्घ फूटि चहौं दिसि गयौ, आप आप कौ होइ ।<br>नदी नांव सञ्जोग ज्यौं, बिछुरि मिलै नहिं कोइ ॥२४३॥<br><br><br><span class=comment>(चौपई)</span><br><br>इहि बिधि दिवस कैकु चलि गए, खरगसेन-जी नीके भए ।<br>सुख समाधि बीते दिन घनें, बीचि बीचि दुख जांहि न गनें ॥२४४॥<br><br><br><span class=comment>(दोहरा)</span><br><br>इस अवसर सुत अवतर्यौ, बानारसि के गेह ।<br>भव पूरन करि मरि गयौ, तजि दुल्लभ नर-देह ॥२४५॥<br><br><br><span class=comment>(चौपई)</span><br><br>सम्बत सोलह स बासठा, आयौ कातिक पावस नठा ।<br>छत्रपति आकबर साहि जलाल, नगर आगरे कीनौं काल ॥२४६॥<br><br>आई खबर जौनपुर मांह, प्रजा अनाथ भई बिनु नाह ।<br>पुरजन लोग भए भय-भीत, हिरद ब्याकुलता मुख पीत ॥२४७॥<br><br><br><span class=comment>(दोहरा)</span><br><br>अकसमात बानारसी, सुनि आकबर कौ काल ।<br>सीढ़ी परि बठ्यौ हुतो, भयौ भरम चित चाल ॥२४८॥<br><br>आइ तवाला गिरि पर्यौ, सक्यौ न आपा राखि ।<br>फूटि भाल लोहू चल्यौ, कह्यौ "देव" मुख-भाखि ॥२४९॥<br><br>लगी चोट पाखान की, भयौ गृहाङ्गन लाल ।<br>"हाइ हाइ" सब करि उठे, मात तात बेहाल ॥२५०॥<br><br><br><span class=comment>(चौपई)</span><br><br>गोद उठाय माइ नहिं लियौ, अम्बर जारि घाउ महिं दियौ ।<br>खाट बिछाइ सुबायौ बाल, माता रुदन करै असराल ॥२५१॥<br><br>इस ही बीच नगर महिं सोर, भयौ उदङ्गल चारिहु ओर ।<br>घर घर दर दर दिए कपाट, हटवानी नहिं बैठे हाट ॥२५२॥<br><br>भले बस्त्र अरु भूसन भले, ते सब गाड़े धरती तले ।<br>हण्डवाई गाड़ी कहौं और, नगदी माल निभरमी ठौर ॥२५३॥<br><br>घर घर सबनि बिसाहे सस्त्र, लोगन्ह पहिरे मोटे बस्त्र ।<br>ओढ़े कम्बल अथवा खेस, नारिन्ह पहिरे मोटे बेस ॥२५४॥<br><br>ऊञ्च नीच कोउ न पहिचान, धनी दरिद्री भए समान ।<br>चोरि धारि दीसै कहौं नांहि, यौं ही अपभय लोग डरांहि ॥२५५॥<br><br><br><span class=comment>(दोहरा)</span><br><br>धूम-धाम दिन दस रही, बहुरौ बरती सान्ति ।<br>चीठी आई स-बनिक, समाचार इस भान्ति ॥२५६॥<br><br>प्रथम पातिसाही करी, बावन बरस जलाल ।<br>अब सोलह सै बासठे, कातिक हूओ काल ॥२५७॥<br><br>आकबर कौ नन्दन बड़ौ, साहिब साहि सलेम ।<br>नगर आगरे महिं तखत, बैठौ आकबर जेम ॥२५८॥<br><br>नांउ धरायौ णूरदीं, जहाङ्गीर सुलतान ।<br>फिरि दुहाई मुलक महिं, बरती जही तही आन ॥२५९॥<br><br>इहि बिधि चीठी महिं लिखी, आई घर घर बार ।<br>फिरि दुहाई जौनपुर, भयौ सु जय-जय-कार ॥२६०॥<br><br><br><span class=comment>(चौपई)</span><br><br>खरगसेन के घर आनन्द, मङ्गल भयौ गयौ दुख-दन्द ।<br>बानारसी कियौ असनान, कीजै उत्सव दीजै दान ॥२६१॥<br><br>एक दिवस बानारसिदास, एकाकी ऊपर आवास ।<br>बैठ्यौ मन महिं चिन्तै एम, महिं सिव-पूजा कीनी केम ॥२६२॥<br><br>जब महिं गिर्यौ पर्यौ मुरछाइ, तब सिव किछू न करी सहाइ ।<br>यहु बिचारि सिव-पूजा तजी, लखी प्रगट सेवा महिं कजी ॥२६३॥<br><br>तिस दिन सौं पूजा न सुहाइ, सिव-सङ्खोली धरी उठाइ ।<br>एक दिवस मित्रन्ह के साथ, नौकृत पोथी लीनी हाथ ॥२६४॥<br><br>नदी गोमती के बिच आइ, पुल के ऊपरि बैठे जाइ ।<br>बाञ्चे सब पोथी के बोल, तब मन महिं यहु उठी कलोल ॥२६५॥<br><br>एक झूठ जो बोलै कोइ, नरक जाइ दुख देखै सोइ ।<br>महिं तो कलपित बचन अनेक, कहे झूठ सब साचु न एक ॥२६६॥<br><br>कैसहिं बनै हमारी बात, भई बुद्धि यह आकसमात ।<br>यहु कहि देखन लाग्यौ नदी, पोथी डार दई ज्यौं रदी ॥२६७॥<br><br>"हाइ हाइ" करि बोले मीत, नदी अथाह महा-भय-भीत ।<br>ता महिं फैलि गए सब पत्र, फिरि कहु कौन करै एकत्र ॥२६८॥<br><br>घरी द्वक पछितानहिं मित्र, कहहिं कर्म की चाल विचित्र ।<br>यहु कहिकहिं सब न्यारे भए, बनारसी आपुन घर गए ॥२६९॥<br><br>खरगसेन सुनि यहु बिरतन्त, हूए मन महिं हरषितवन्त ।<br>सुत के मन ऐसी मति जगै, घर की नांउ रही-सी लगै ॥२७०॥<br><br><br><span class=comment>(दोहरा)</span><br><br>तिस दिन सौं बानारसी, करै धरम की चाह ।<br>तजी आसिखी फासिखी, पकरी कुल की राह ॥२७१॥<br><br>कहहिं दोष कोउ न तजै, तजै अवस्था पाइ ।<br>जैसहिं बालक की दसा, तरुन भए मिटि जाइ ॥२७२॥<br><br>उदै होत सुभ करम के, भई असुभ की हानि ।<br>तातहिं तुरित बनारसी, गही धरम की बानि ॥२७३॥<br><br><br><span class=comment>(चौपई)</span><br><br>नित उठि प्रात जाइ जिन-भौन, दरसनु बिनु न करै दन्तौन ।<br>चौदह नेम बिरति उच्चरै, सामाइक पड़िकौना करै ॥२७४॥<br><br>हरी जाति राखी परवांन, जावजीव बैङ्गन-पचखान ।<br>पूजा-बिधि साधै दिन आठ, पढ़ै बीनती पद मुख-पाठ ॥२७५॥<br><br><br><span class=comment>(दोहरा)</span><br><br>इहि बिधि जैन-धरम कथा, कहै सुनै दिन रात ।<br>होनहार कोउ न लखै, अलख जीव की जात ॥२७६॥<br><br>तब अपजसी बनारसी, अब जस भयौ विख्यात ।<br>आयौ सम्बत चौसठा, कहौं तहां की बात ॥२७७॥<br><br>खरगसेन श्रीमाल कहिं, हुती सुता द्वै ठौर ।<br>एक बियाही जौनपुर, दुतिय कुमारी और ॥२७८॥<br><br>सोऊ ब्याही चौसठे, सम्बत फागुन मास ।<br>गई पाडलीपुर-विषहिं, करि चिन्ता-दुख-नास ॥२७९॥<br><br>बानारसि के दूसरौ, भयौ और सुत कीर ।<br>दिवस कैकु महिं उड़ि गयौ, तजि पिञ्जरा सरीर ॥२८०॥<br><br><br><span class=comment>(चौपई)</span><br><br>कबहूं दुख कबहूं सुख सान्ति, तीनि बरस बीते इस भान्ति ।<br>लच्छन भले पुत्र के लखे, खरगसेन मन मांहि हरखे ॥२८१॥<br><br>सम्बत सोलह सै सतसठा, घर कौ माल कियौ एकठा ।<br>खुला जवाहर और जड़ाउ, कागद मांहि लिख्यौ सब भाउ ॥२८२॥<br><br>द्वै पहुची द्वै मुद्रा बनी, चौबिस मानिक चौतिस मनी ।<br>नौ नीले पन्ने दस-दून, चारि घाण्ठि चूंनी परचून ॥२८३॥<br><br>एती बस्तु जवाहर-रूप, घृत मन बीस तेल द्वै कूप ।<br>लिए जौनपुर होइ दुकूल, मुद्रा द्वै सत लागी मूल ॥२८४॥<br><br>कछु घर के कछु पर के दाम, रोक उधार चलायौ काम ।<br>जब सब सौञ्ज भई तैयार, खरगसेन तब कियौ बिचार ॥२८५॥<br><br>सुत बनारसी लियौ बुलाय, ता सौं बात कही समुझाय ।<br>लेहु साथ यहु सौञ्ज समस्त, जाइ आगरे बेचहु बस्त ॥२८६॥<br><br>अब गृह-भार कन्ध तुम लेहु, सब कुटम्ब कौं रोटी देहु ।<br>यहु कहि तिलक कियौ निज हाथ, सब सामग्री दीनी साथ ॥२८७॥<br><br><br><span class=comment>(दोहरा)</span><br><br>गाड़ी भार लदाइकै, रतन जतन सौं पास ।<br>राखे निज कच्छा-विषहिं, चले बनारसिदास ॥२८८॥<br><br>मिली साथ गाड़ी बहुत, पाञ्च कोस नित जांहि ।<br>क्रम क्रम पन्थ उलङ्घकरि, गए ईटाए मांहि ॥२८९॥<br><br>नगर ईटाए के निकट, करि गाड़िन्ह कौ घेर ।<br>उतरे लोग उजार महिं, हूई सन्ध्या-बेर ॥२९०॥<br><br>घन घमण्डि आयौ बहुत, बरसन लाग्यौ मेह ।<br>भाजन लागे लोग सब, कहां पाइए गेह ॥२९१॥<br><br>सौरि उठाइ बनारसी, भए पयादे पाउ ।<br>आए बीचि सराइ महिं, उतरे द्वै उम्बराउ ॥२९२॥<br><br>भई भीर बाजार महिं, खाली कोउ न हाट ।<br>कहूं ठौर नहिं पाइए, घर घर दिए कपाट ॥२९३॥<br><br>फिरत फिरत फावा भए, बैठन कहै न कोइ ।<br>तलै कीच सौं पग भरे, ऊपर बरसै तोइ ॥२९४॥<br><br>अन्धकार रजनी समै, हिम रितु अगहन मास ।<br>नारि एक बैठन कह्यौ, पुरुष उठ्यौ लै बांस ॥२९५॥<br><br>तिनि उठाइ दीनहिं बहुरि, आए गोपुर पार ।<br>तहां झौम्परी तनक-सी, बैठे चौकीदार ॥२९६॥<br><br>आए तहां बनारसी, अरु श्रावक द्वै साथ ।<br>ते बूझहिं तुम कौन हौ, दुःखित दीन अनाथ ॥२९७॥<br><br>तिन सौं कहै बनारसी, हम ब्यौपारी लोग ।<br>बिना ठौर व्याकुल भए, फिरहिं करम सञ्जोग ॥२९८॥<br><br><br><span class=comment>(चौपई)</span><br><br>तब तिनक चित उपजी दया, कहहिं इहां बैठौ करि मया ।<br>हम सकार अपने घर जांहि, तुम निसि बसौ झौम्परी मांहि ॥२९९॥<br><br>औंरौं सुनौ हमारी बात, सरियति खबरि भएं परभात ।<br>बिनु तहकीक जान नहि देहि, तब बकसीस देहु सो लेहि ॥३००॥<br><br>मानी बात बनारसि ताम, बैठे तही पायौ विश्राम ।<br>जल मङ्गाइकै धोए पाउ, भीजे बस्त्रन्ह दीनी बाउ ॥३०१॥<br><br>त्रिन बिछाए सोए तिस ठौर, पुरुष एक जोरावर और ।<br>आयौ कहै इहां तुम कौन, यह झौम्परी हमारौ भौन ॥३०२॥<br><br>सैन करौं महिं खाट बिछाइ, तुम किस ठाहर उतरे आइ ।<br>कै तौ तुम अब ही उठि जाहु, कै तौ मेरी चाबुक खाहु ॥३०३॥<br><br>तब बनारसी ह्वै हलबले, बरसत मेहु बहुरि उठि चले ।<br>उनि दयाल होइ पकरी बांह, फिरि बैठाए छाया मांह ॥३०४॥<br><br>दीनौ एक पुरानो टाट, ऊपर आनि बिछाई खाट ।<br>कहै टाट पर कीजै सैन, मुझे खाट बिनु परै न चैन ॥३०५॥<br><br>"एवम् अस्तु" बानारसि कहै, जैसी जाहि परै सो सहै ।<br>जैसा कातै तैसा बुनै, जैसा बोवै तैसा लुनै ॥३०६॥<br><br>पुरुष खाट पर सोया भले, तीनौ जनें खाट के तले ।<br>सोए रजनी भई बितीत, ओढ़ी सौरि न ब्यापी सीत ॥३०७॥<br><br>भयौ प्रात आए फिरि तहां, गाड़ी सब उतरी ही जहां ।<br>बरसा गई भई सुख सान्ति, फिरि उठि चले नित्य की भान्ति ॥३०८॥<br><br>आए नगर आगरे बीच, तिस दिन फिरि बरसा अरु कीच ।<br>कपरा तेल घीउ धरि पार, आपु छरे आए उर पार ॥३०९॥<br><br>मन चिन्तवै बनारसिदास, किस दिसि जांहि कहां किस पास ।<br>सोचि सोचि यह कीनौ ठीक, मोती-कटका कियौ रफीक ॥३१०॥<br><br>तहां च्आम्पसी के घर पास, लघु बहनेऊ बन्दीदास ।<br>तिस के डेरै जाइ तुरन्त, सुनिए "भला सगा अरु सन्त" ॥३११॥<br><br>यह बिचारि आए तिस पांहि, बहनेऊ के डेरे मांहि ।<br>हित सौं बूझै बन्दीदास, कपरा घीउ तेल किस पास ॥३१२॥<br><br>तब बनारसी बोलै खरा, उधरन की कोठी मौं धरा ।<br>दिवस कैकु जब बीते और, डेरा जुदा लिया इक ठौर ॥३१३॥<br><br>पट-गठरी राखी तिस मांहि, नित्य नखासे आवहि जांहि ।<br>बस्त्र बेचि जब लेखा किया, ब्याज-मूर दै टोटा दिया ॥३१४॥<br><br>एक दिवस बानारसिदास, गए पार उधरन के पास ।<br>बेचा घीऊ तेल सब झारि, बढ़ती नफा रुपैया च्यारि ॥३१५॥<br><br>हुण्डी आई दीनहिं दाम, बात उहां की जानै राम ।<br>बेञ्चि खोञ्चि आए उर पार, भए जबाहर बेञ्चन-हार ॥३१६॥<br><br>देहिं ताहि जो माङ्गै कोइ, साधु कुसाधु न देखै टोइ ।<br>कोऊ बस्तु कहूं लै जोइ, कोऊ लेइ गिरौं धरि खाइ ॥३१७॥<br><br>नगर आगरे कौ ब्यौपार, मूल न जानै मूढ़ गीवार ।<br>आयौ उदै असुभ कौ जोर, घटती होत चली चहु ओर ॥३१८॥<br><br><br><span class=comment>(दोहरा)</span><br><br>नारे मांहि इजार के, बन्ध्यौ हुतौ दुल म्यान ।<br>नारा टूट्यौ गिरि पर्यौ, भयौ प्रथम यह ग्यान ॥३१९॥<br><br>खुलौ जबहार जो हुतौ, सो सब थौ उस मांहि ।<br>लगी चोट गुपती सही, कही न किस ही पांहि ॥३२०॥<br><br>मानिक नारे के पले, बान्ध्यौ साटि उचाटि ।<br>धरी इजार अलङ्गनी, मूसा लै गयौ काटि ॥३२१॥<br><br>पहुञ्ची दोइ जड़ाउ की, बैञ्ची गाहक पांहि ।<br>दाम करोरी लेइ रह्यौ, परि देवाले मांहि ॥३२२॥<br><br>मुद्रा एक जड़ाउ की, ऐसहिं डारी खोइ ।<br>गाण्ठि देत खाली परी, गिरी न पाई सोइ ॥३२३॥<br><br>रेज-परेजी बस्तु कछु, बुगचा बागे दोइ ।<br>हण्डवाई घर महिं रही, और बिसाति न कोइ ॥३२४॥<br><br><br><span class=comment>(चौपई)</span><br><br>इहि बिधि उदै भयौ जब पाप, हलहलाइकै आई ताप ।<br>तब बनारसी जहमति परे, लङ्घन दस निकोररे करे ॥३२५॥<br><br>फिर पथ लीनौं नीके भए, मास एक बाजार न गए ।<br>खरगसेन की चीठी घनी, आवहिं पै न देइ आपनी ॥३२६॥<br><br><br><span class=comment>(दोहरा)</span><br><br>ऊत्तमचन्द जबाहरी, डूलह कौ लघु पूत ।<br>सो बनारसी का बड़ा, बहनेऊ अरिभूत ॥३२७॥<br><br>तिनि अपने घर कौं दिए, समाचार लिखि लेख ।<br>पूञ्जी खोइ बनारसी, भए भिखारी भेख ॥३२८॥<br><br>उहां जौंनपुर महिं सुनी, खरगसेन यह बात ।<br>हाइ हाइ करि आइ घर, कियौ बहुत उतपात ॥३२९॥<br><br>कलह करी निज नारि सौं, कही बात दुख रोइ ।<br>हम तौ प्रथम कही हुती, सुत आवै घर खोइ ॥३३०॥<br><br>कहा हमारा सब थया, भया भिखारी पूत ।<br>पूञ्जी खोई बेहया, गया बनज का सूत ॥३३१॥<br><br>भए निरास उसास भरि, करि घर महिं बक-बाद ।<br>सुत बनारसी की बहू, पठई खैराबाद ॥३३२॥<br><br>ऐसी बीती जौंनपुर, इहां आगरे मांहि ।<br>घर की बस्तु बनारसी, बेञ्चि बेञ्चि सब खांहि ॥३३३॥<br><br>लटा-कुटा जो किछु हुतौ, सो सब खायौ झारि ।<br>हण्डवाई खाई सकल, रहे टका द्वै चारि ॥३३४॥<br><br>तब घर महिं बैठे रहहिं, जांहि न हाट बाजार ।<br><span class=comment>(मधुमालति)</span> <span class=comment>(मिरगावती)</span>, पौथी दोइ उदार ॥३३५॥<br><br>ते बाञ्चहिं रजनी-समै, आवहिं नर दस बीस ।<br>गावहिं अरु बातहिं करहिं, नित उठि देंहि असीस ॥३३६॥<br><br>सो सामा घर महिं नहीं, जो प्रभात उठि खाइ ।<br>एक कचौरी-बाल नर, कथा सुनै नित आइ ॥३३७॥<br><br>वाकी हाट उधार करि, लेंहि कचौरी सेर ।<br>यह प्रासुक भोजन करहिं, नित उठि साञ्झ सबेर ॥३३८॥<br><br>कबहू आवहिं हाट मीहि, कबहू डेरा मांहि ।<br>दसा न काहू सौं कहहिं, करज कचौरी खांहि ॥३३९॥<br><br>एक दिवस बानारसी, समै पाइ एकन्त ।<br>कहै कचौरी-बाल सौं, गुपत गेह-बिरतन्त ॥३४०॥<br><br>तुम उधार दीनौ बहुत, आगै अब जिनि देहु ।<br>मेरे पास किछू नहिं, दाम कहां सौं लेहु ॥३४१॥<br><br>कहै कचौरी-बाल नर, बीस रुपया खाहु ।<br>तुम सौं कोउ न कछु कहै, जही भावै तही जाहु ॥३४२॥<br><br>तब चुप भयौ बनारसी, कोउ न जानै बात ।<br>कथा कहै बैठौ रहै, बीते मास छ-सात ॥३४३॥<br><br>कहौं एक दिन की कथा, टाम्बी टाराचन्द ।<br>ससुर बनारसिदास कौ, परबत कौ फरजन्द ॥३४४॥<br><br>आयौ रजनी के समै, बानारसि के भौन ।<br>जब लौं सब बैठे रहे, तब लौं पकरी मौन ॥३४५॥<br><br>जब सब लोग बिदा भए, गए आपने गेह ।<br>तब बनारसी सौं कियौ, टाराचन्द सनेह ॥३४६॥<br><br>करि सनेह बिनती करी, तुम नेउते परभात ।<br>कालि उहां भोजन करौ, आवस्सिक यह बात ॥३४७॥<br><br><br><span class=comment>(चौपई)</span><br><br>यह कहि निसि अपने घर गयौ, फिरि आयौ प्रभात जब भयौ ।<br>कहै बनारसि सौं तब सोइ, उहां प्रभात रसोई होइ ॥३४८॥<br><br>तातहिं अब चलिए इस बार, भोजन करि आवहु बाजार ।<br>टाराचन्द कियौ छल एह, बानारसी गयौ तिस गेह ॥३४९॥<br><br>भेज्यौ एक आदमी कोइ, लटा-कुटा ल आयौ सोइ ।<br>घर का भाड़ा दिया चुकाइ, पकरे बानारसि के पाइ ॥३५०॥<br><br>कहै बिनै सौं टारा साहु, इस घर रहौ उहां जिन जाहु ।<br>हठ करि राखे डेरा मांहि, तहां बनारसि रोटी खांहि ॥३५१॥<br><br>इहि बिधि मास दोइ जब गए, ढरमदास के साझी भए ।<br>जसू आमरसी भाई दोइ, Oसवाल डिल-वाली सोइ ॥३५२॥<br><br>करहिं जबाहर-बनज बहूत, ढरमदास लघु बन्धु कपूत ।<br>कुबिसन करै कुसङ्गति जाइ, खोवै दाम अमल बहु खाइ ॥३५३॥<br><br>यह लखि कियौ सिर कौ सञ्च, दी पूञ्जी मुद्रा सै पञ्च ।<br>ढरमदास बानारसि यार, दोऊ सीर करहिं ब्यौपार ॥३५४॥<br><br>दोऊ फिरहिं आगरे माञ्झ, करहिं गस्त घर आवहिं साञ्झ ।<br>ल्यावहिं चूंनी मानिक मनी, बेञ्चहिं बहुरि खरीदहिं घनी ॥३५५॥<br><br>लिखहिं रोजनामा खतिआइ, नामी भए लोग पतिआइ ।<br>बेञ्चहिं लेंहिं चलावहिं काम, दिए कचौरी-वाले दाम ॥३५६॥<br><br>भए रुपया चौदह ठीक, सब चुकाइ दीनै तहकीक ।<br>तीनि बार करि दीनौं माल, हरषित कियौ कचौरी-बाल ॥३५७॥<br><br><br><span class=comment>(दोहरा)</span><br><br>बरस दोइ साझी रहे, फिर मन भयौ विषाद ।<br>तब बनारसी की चली, मनसा खैराबाद ॥३५८॥<br><br>एक दिवस बानारसी, गयौ साहु के धाम ।<br>कहै चलाऊ हम भए, लेहु आपने दाम ॥३५९॥<br><br><br><span class=comment>(चौपई)</span><br><br>जसू साह तब दियौ जुआब, बेचहु थैली कौ असबाब ।<br>जब एकठे हौंहि सब थोक, हम कौं दाम देहु तब रोक ॥३६०॥<br><br>तब बनारसी बेची बस्त, दाम एकठे किए समस्त ।<br>गनि दीनहिं मुद्रा सै पञ्च, बाकी कछू न राखी रञ्च ॥३६१॥<br><br><br><span class=comment>(दोहरा)</span><br><br>बरस दोइ महिं दोइ सै, अधिके किए कमाइ ।<br>बेची बस्तु बजार महिं, बढ़ता गयौ समाइ ॥३६२॥<br><br>सोलह सै सत्तरि समै, लेखा कियौ अचूक ।<br>न्यारे भए बनारसी, करि साझा द्वै टूक ॥३६३॥<br><br><br><span class=comment>(चौपई)</span><br><br>जो पाया सो खाया सर्व, बाकी कछू न बाञ्च्या दर्व ।<br>करी मसक्कति गई अकाथ, कौड़ी एक न लागी हाथ ॥३६४॥<br><br>निकसी घौङ्घी सागर मथा, भई हीङ्ग-वाले की कथा ।<br>लेखा किया रूख-तल बैठि, पूञ्जी गई गाणृइ महिं पैठि ॥३६५॥<br><br>सो बनारसी की गति भई, फिरि आई दरिद्रता नई ।<br>बरस डेढ़ लौं नाचे भले, ह्वै खाली घर कौं उठि चले ॥३६६॥<br><br>एक दिवस फिरि आए हाट, घर सौं चले गली की बाट ।<br>सहज दिष्टि कीनी जब नीच, गठरी एक परी पथ बीच ॥३६७॥<br><br>सो बनारसी लई उठाइ, अपने डेरे खाली आइ ।<br>मोति आठ और किछु नांहि, देखत खुसी भए मन मांहि ॥३६८॥<br><br>ताइत एक गढ़ायौ नयौ, मोती मेले सम्पुट दयौ ।<br>बन्ध्यौ कटि कीनौ बहु यत्न, जनु पायौ चिन्तामनि रत्न ॥३६९॥<br><br>अन्तर-धनु राख्यौ निज पास, पूरब चले बनारसिदास ।<br>चले चले आए तिस ठांउ, खराबाद नाम जहां गांउ ॥३७०॥<br><br>कल्ला साहु ससुर के धाम, सन्ध्या आइ कियौ विश्राम ।<br>रजनी बनिता पूछै बात, कहौ आगरे की कुसलात ॥३७१॥<br><br>कहै बनारसि माया-बैन, बनिता कहै झूठ सब फैन ।<br>तब बनारसी साञ्ची कही, मेरे पास कछू नहिं सही ॥३७२॥<br><br>जो कभु दाम कमाए नए, खरच खाइ फिरि खाली भए ।<br>नारी कहै सुनौ हो कन्त, दुख सुख कौ दाता भगबन्त ॥३७३॥<br><br><br><span class=comment>(दोहरा)</span><br><br>समै पाइकै दुख भयौ, समै पाइ सुख होइ ।<br>होनहार सो ह्वै रहै, पाप पुन्न फल दोइ ॥३७४॥<br><br><br><span class=comment>(चौपई)</span><br><br>कहत सुनत आर्गलपुर-बात, रजनी गई भयौ परभात ।<br>लहि एकन्त कन्त के पानि, बीस रुपैया दीए आनि ॥३७५॥<br><br>ए महिं जोरि धरे थे दाम, आए आज तुम्हारे काम ।<br>साहिब चिन्त न कीज कोइ, पुरुष जिए तो सब कछु होइ ॥३७६॥<br><br>यह कहि नारि गई मां पास, गुपत बात कीनी परगास ।<br>माता काहू सौं जिनि कहौ, निज पुत्री की लज्जा बहौ ॥३७७॥<br><br><br><span class=comment>(दोहरा)</span><br><br>थोरे दिन महिं लेहु सुधि, तो तुम मा महिं धीय ।<br>नाहीं तौ दिन कैकु महिं, निकसि जाइगौ पीय ॥३७८॥<br><br><br><span class=comment>(चौपई)</span><br><br>ऐसा पुरुष लजालू बड़ा, बात न कहै जात है गड़ा ।<br>कहै माइ जिनि होइ उदास, द्वै सै मुद्रा मेरे पास ॥३७९॥<br><br>गुपत देौं तेरे कर मांहि, जो वै बहुरि आगरे जांहि ।<br>पुत्री कहै धन्य तू माइ, महिं उन कौं निसि बूझा जाइ ॥३८०॥<br><br>रजनी समै मधुर मुख भास, बनिता कहै बनारसि पास ।<br>कन्त तुम्हारौ कहा बिचार, इहां रहौ कै करौ बिहार ॥३८१॥<br><br>बानारसी कहै तिय पांहि, हम तू साथ जौनपुर जांहि ।<br>बनिता कहै सुनहु पिय बात, उहां महा बिपदा उतपात ॥३८२॥<br><br>तुम फिर जाहु आगरे मांहि, तुम कौं और ठौर कहौं नांहि ।<br>बानारसी कहै सुन तिया, बिनु धन मानुष का धिग जिया ॥३८३॥<br><br>दे धीरज फिरि बोलै बाम, करहु खरीद दैौं महिं दाम ।<br>यह कहि दाम आनि गनि दिए, बात गुपत राखी निज हिए ॥३८४॥<br><br>तब बनारसी बहुरौ जगे, एती बात करन कौं लगे ।<br>करहिं खरीद धोवाबहिं चीर, दूणृहहिं मोती मानिक हीर ॥३८५॥<br><br>जोरहिं <span class=comment>(आजितनाथ के छन्द)</span>, लिखहिं <span class=comment>(णाममाला)</span> भरि बन्द ।<br>च्यारहिं काज करहिं मन लाइ, अपनी अपनी बिरिया पाइ ॥३८६॥<br><br>इहि बिधि च्यारि महीनें गए, च्यारि काज सम्पूरन भए ।<br>करी <span class=comment>(णाममाला)</span> सै दोइ, राखे <span class=comment>(आजित छन्द)</span> उर पोइ ॥३८७॥<br><br>कपरा धोइ भयौ तैयार, लियौ मोल मोती कौ हार ।<br>अगहन मास सुकल बारसी, चले आगरै बानारसी ॥३८८॥<br><br><br><span class=comment>(दोहरा)</span><br><br>बहुरौं आए आगरै, फिरिकै दूजी बार ।<br>तब कटले परबेज के, आनि उतार्यौ भार ॥३८९॥<br><br><br><span class=comment>(चौपई)</span><br><br>कटले मांहि ससुर की हाट, तहां करहि भोजन कौ ठाठ ।<br>रजनी सोबहिं कोठी मांहि, नित उठि प्रात नखासे जांहि ॥३९०॥<br><br>फरि बैठहिं बहु करै उपाइ, मन्दा कपरा कछु न बिकाइ ।<br>आवहि जाहि करहि अति खेद, नहि समुझै भावी कौ भेद ॥३९१॥<br><br><br><span class=comment>(दोहरा)</span><br><br>मोती-हार लियौ हुतौ, दै मुद्रा चालीस ।<br>सौ बेच्यौ सत्तरि उठे, मिले रुपैआ तीस ॥३९२॥<br><br><br><span class=comment>(चौपई)</span><br><br>तब बनारसी करै बिचार, भला जबाहर का ब्यापार ।<br>हुए पौन दूनें इस मांहि, अब सौ बस्त्र खरीदहि नांहिं ॥३९३॥<br><br>च्यारि मास लौं कीनौ धन्ध, नहिं बिकाइ कपरा पग बन्ध ।<br>बैनीदास खोबरा गोत, ता कौ "डास णरोत्तम" पोत ॥३९४॥<br><br><br><span class=comment>(दोहरा)</span><br><br>सो बनारसी कौ हितू, और बदलिआ "ठान" ।<br>रात दिवस क्रीड़ा करहिं, तीनौं मित्र समान ॥३९५॥<br><br><br><span class=comment>(चौपई)</span><br><br>चढ़ि गाड़ी पर तीनौं डौल, पूजा हेतु गए भर कौल ।<br>कर पूजा फिरि जोरे हाथ, तीनौं जनें एक ही साथ ॥३९६॥<br><br>प्रतिमा आगै भाखहिं एहु, हम कौं नाथ लच्छिमी देहु ।<br>जब लच्छिमी देहु तुम तात, तब फिरि करहिं तुम्हारी जात ॥३९७॥<br><br>यह कहिक आए निज गेह, तीनौं मित्र भए इक देह ।<br>दिन अरु रात एकठे रहहिं, आप आपनी बातहिं कहहिं ॥३९८॥<br><br>आयौ फागुन मास बिख्यात, बालचन्द की चली बरात ।<br>टाराचन्द मौठिया गोत, णेमा कौ सुत भयौ उदोत ॥३९९॥<br><br>कही बनारसि सौं तिन बात, तू चलु मेरे साथ बरात ।<br>तब अन्तर-धन मोती काढ़ि, मुद्रा तीस और द्वै बाढ़ि ॥४००॥<br><br>बेञ्चि खोञ्चिकै आनै दाम, कीनौ तब बराति कौ साम ।<br>चले बराति बनारसिदास, दूजा मित्र णरोत्तम पास ॥४०१॥<br><br>मुद्रा खरच भए सब तिहां, ह्वै बरात फिरि आए इहां ।<br>खैराबादी कपरा झारि, बेच्यौ घटे रुपैया च्यारि ॥४०२॥<br><br>मूल-ब्याज दै फारिक भए, तब सु णरोत्तम के घर गए ।<br>भोजन करकै दोऊ यार, बैठे कियौ परस्पर प्यार ॥४०३॥<br><br><br><span class=comment>(दोहरा)</span><br><br>कहै णरोत्तमदास तब, रहौ हमारे गेह ।<br>भाई सौं क्या भिन्नता, कपटी सौं क्या नेह ॥४०४॥<br><br><br><span class=comment>(चौपई)</span><br><br>तब बनारसी ऊतर भनै, तेरे घर सौं मोहि न बनै ।<br>कहै णरोत्तम मेरे भौन, तुम सौं बोलै ऐसा कौन ॥४०५॥<br><br>तब हठ करि राखे घर मांहि, भाई कहै जुदाई नांहि ।<br>काहू दिवस णरोत्तमदास, टाराचन्द मौठिए पास ॥४०६॥<br><br>बैठे तब उठि बोले साहु, तुम बनारसी पटनें जाहु ।<br>यह कहि रासि देइ तिस बार, टीका काढ़ि उतारे पार ॥४०७॥<br><br>आइ पार बूझे दिन भले, तीनि पुरुष गाड़ी चढ़ी चले ।<br>सेवक कोउ न लीनौं गैल, तीनौं सिरीमाल नर छैल ॥४०८॥<br><br><br><span class=comment>(दोहरा)</span><br><br>प्रथम णरोत्तम कौ ससुर, दुतिय णरोत्तमदास ।<br>तीजा पुरुष बनारसी, चौथा कोउ न पास ॥४०९॥<br><br><br><span class=comment>(चौपई)</span><br><br>भाड़ा किया पिरोजाबाद, साहिजादपुर लौं मरजाद ।<br>चले साहिजादेपुर गए, रथ सौं उतरि पयादे भए ॥४१०॥<br><br>रथ का भाड़ा दिया चुकाइ, साञ्झि आइकै बसे सराइ ।<br>आगै और न भाड़ा किया, साथ एक लीया बोझिया ॥४११॥<br><br>पहर डेढ़ रजनी जब गई, तब तही मकर चान्दनी भई ।<br>इन के मन आई यह बात, कहहिं चलहु हूवा परभात ॥४१२॥<br><br>तीनौं जनें चले ततकाल, दै सिर बोझ बोझिया नाल ।<br>चारौं भूलि परे पथ मांहि, दच्छिन दिसि जङ्गल महिं जांहि ॥४१३॥<br><br>महा बीझ बन आयौ जहां, रोवन लग्यौ बोझिया तहां ।<br>बोझ डारि भाग्यौ तिस ठौर, जहां न कोऊ मानुष और ॥४१४॥<br><br>तब तीनिहु मिलि कियौ बिचार, तीनि भाग कीन्हा सब भार ।<br>तीनि गाण्ठि बन्धी सम भाइ, लीनी तीनिहु जनें उठाइ ॥४१५॥<br><br>कबहूं कान्धै कबहूं सीस, यह विपत्ति दीनी जगदीस ।<br>अरध रात्रि जब भई बितीत, खिन रोवहिं खिन गावहिं गीत ॥४१६॥<br><br>चले चले आए तिस ठांउ, जहां बसै चोरन्ह कौ गांउ ।<br>बोला पुरुष एक तुम कौन, गए सूखि मुख पकरी मौन ॥४१७॥<br><br>इन्ह परमेसुर की लौ धरी, वह था चोरन्ह का चौधरी ।<br>तब बनारसी पढ़ा सिलोक, दी असीस उन दीनी धोक ॥४१८॥<br><br>कहै चौधरी आवहु पास, तुम णारायण महिं तुम्ह दास ।<br>आइ बसहु मेरी चौपारि, मोरे तुम्हरे बीच मुरारि ॥४१९॥<br><br>तब तीनौं नर आए तहां, दिया चौधरी थानक जहां ।<br>तीनौं पुरुष भए भय-भीत, हिरदै मांहि कम्प मुख पीत ॥४२०॥<br><br><br><span class=comment>(दोहरा)</span><br><br>सूत काढ़ि डोरा बट्यौ, किए जनेऊ चारि ।<br>पहिरे तीनि तिहूं जनें, राख्यौ एक उबारि ॥४२१॥<br><br>माटी लीनी भूमि सौं, पानी लीनौं ताल ।<br>बिप्र भेष तीनौं बनहिं, टीका कीनौं भाल ॥४२२॥<br><br><br><span class=comment>(चौपई)</span><br><br>पहर दोइ लौं बैठे रहे, भयौ प्रात बादर पहपहे ।<br>हय-आरूढ़ चौधरी-ईस, आयौ साथ और नर बीस ॥४२३॥<br><br>उनि कर जोरि नबायौ सीस, इन उठिकै दीनी आसीस ।<br>कह चौधरी पण्डित-राइ, आवहु मारग देहौं दिखाइ ॥४२४॥<br><br>पराधीन तीनौं उठि चले, मस्तक तिलक जनेऊ गले ।<br>सिर पर तीनिहु लीनी पोट, तीन कोस जङ्गल की ओट ॥४२५॥<br><br>गयौ चौधरी कियौ निबाह, आई फत्तेपुर की राह ।<br>कहै चौधरी इस मग मांहि, जाहु हमहिं आग्या हम जांहि ॥४२६॥<br><br>फत्तेपुर इन्ह रूखन तले, "चिरं जीव" कहि तीनौं चले ।<br>कोस दोइ दीसै ऌअखरांउ, फिर द्वै कोस फतेपुर-गांउ ॥४२७॥<br><br>आइ फतेपुर लीनी ठौर, दोइ मजूर किए तहां और ।<br>बहुरौं त्यागि फतेपुर-बास, गए छ कोस ईलाहाबास ॥४२८॥<br><br>जाइ सराइ उतारा लिया, गङ्गा के तट भोजन किया ।<br>बानारसी नगर मै गयौ, खरगसेन कौ दरसन भयौ ॥४२९॥<br><br>दौरि पुत्र नहिं पकरे पाइ, पिता ताहि लीनौ उर लाइ ।<br>पूछै पिता बात एकन्त, कह्यौ बनारसि निज बिरतन्त ॥४३०॥<br><br>सुत के बचन हिए महिं धरे, खाइ पछार भूमि गिरि परे ।<br>मूर्छा-गति आई ततकाल, सुख महिं भयौ ऊचलाचाल ॥४३१॥<br><br>घरी चारि लौं बेसुध रहे, स्वासा जगी फेरि लहलहे ।<br>बानारसी णरोत्तमदास, डोली करी ईलाहाबास ॥४३२॥<br><br>खरगसेन कीनौं असबार, बेगि उतारे गङ्गा-पार ।<br>तीनौं पुरुष पियादे पाइ, चले जौनपुर पहुञ्चे आइ ॥४३३॥<br><br>बानारसी णरोत्तम मित्त, चले बनारसि बनज-निमित्त ।<br>जाइ पास-जिन पूजा करी, ठाढ़े होइ बिरति उच्चरी ॥४३४॥<br><br><br><span class=comment>(अडिल्ल)</span><br><br>साञ्झ-समै दुबिहार, प्रात नौकारसहि ।<br>एक अधेला पुन्न, निरन्तर नेम गहि ।<br>नौकरवाली एक, जाप नित कीजिए ।<br>दोष लगै परभात, तौ घीउ न लीजिए ॥४३५॥<br><br><br><span class=comment>(दोहरा)</span><br><br>मारग बरत जथा-सकति, सब चौदसि उपवास ।<br>साखी कीनौं पास जिन, राखी हरी पचास ॥४३६॥<br><br>दोइ बिवाह सुरित द्वै, आगहिं करनी और ।<br>परदारा-सङ्गति तजी, दुहू मित्र इक ठौर ॥४३७॥<br><br>सोलह सै इकहत्तरे, सुकल पच्छ बैसाख ।<br>बिरति धरी पूजा करी, मानहु पाए लाख ॥४३८॥<br><br><br><span class=comment>(चौपई)</span><br><br>पूजा करि आए निज थान, भोजन कीना खाए पान ।<br>करै कछू ब्यौपार बिसेख, खरगसेन कौ आयौ लेख ॥४३९॥<br><br>चीठी मांहि बात बिपरीत, बाञ्चन लागे दोऊ मीत ।<br>बानारसीदास की बाल, खैराबाद हुती पिउ-साल ॥४४०॥<br><br>ता के पुत्र भयौ तीसरौ, पायौ सुख तिनि दुख बीसरौ ।<br>सुत जन महिं दिन पन्द्रह हुए, माता बालक दोऊ मुए ॥४४१॥<br><br>प्रथम बहू की भगिनी एक, सो तिन भेजी कियौ विवेक ।<br>नाऊ आनि नारिअर दियौ, सो हम भले मूहूरत लियौ ॥४४२॥<br><br>एक बार ए दोऊ कथा, सण्डासी लुहार की जथा ।<br>छिन मीहि अगिनि छिनक जल-पात, त्यौं यह हरख-शोक की बात ॥४४३॥<br><br><br>यह चीठी बाञ्ची तब दौंहू, जुगुल मित्र रोए करि उहूं ।<br>बहुतै रुदन बनारसि कियौ, चुप ह्वै रहे कठिन करि हियौ ॥४४४॥<br><br>बहुरौं लागे अपने काज, रोजगार कौ करन इलाज ।<br>लेंहि देंहि थोरा अरु घना, चूंनी मानिक मोती पना ॥४४५॥<br><br>कबहूं एक जौनपुर जाहि, कबहूं रहै बनारस माहि ।<br>दोऊ सकृत रहहिं इक ठौर, ठानहिं भिन्न भिन्न पग दौर ॥४४६॥<br><br>करहिं मसक्कति आलस नांहि, पहर तीसरे रोटी खांहि ।<br>मास छ सात गए इस भान्ति, बहुरौं कछु पकरी उपसान्ति ॥४४७॥<br><br>घोरा दौरहि खाइ सबार, ऐसी दसा करी करतार ।<br>च्ईनी किलिच खान उमराउ, तिन बुलाइ दीयौ सिरपाउ ॥४४८॥<br><br><br><span class=comment>(दोहरा)</span><br><br>बेटा बड़ो किलीच कौ, च्यार हजार मार ।<br>नगर जौनपुर कौ धनी, दाता पण्डित बीर ॥४४९॥<br><br>च्ईनी किलिच बनारसी, दोऊ मिले बिचित्र ।<br>वह या सौं किरिपा करै, यह जानै महिं मित्र ॥४५०॥<br><br>एहि बिधि बीते बहुत दिन, बीती दसा अनेक ।<br>बैरी पूरब जनम कौ, प्रगट भयौ नर एक ॥४५१॥<br><br>तिनि अनेक बिधि दुख दियौ, कहौं कहां लौं सोइ ।<br>जैसी उनि इन सौं करी, ऐसी करै न कोइ ॥४५२॥<br><br><br><span class=comment>(चौपई)</span><br><br>बानारसी णरोत्तमदास, दुहु कौं लेन न देइ उसास ।<br>दोऊ खेद खिन्न तिनि किए, दुख भी दिए दाम भी लिए ॥४५३॥<br><br>मास दोइ बीते इस बीच, कहूं गयौ थौ च्ईनि किलीच ।<br>आयौ गढ़ मौवासा जीति, फिरि बनारसी सेती प्रीति ॥४५४॥<br><br><br><span class=comment>(दोहरा)</span><br><br>कबहौं <span class=comment>(णाममाला)</span> पढ़ै, <span class=comment>(च्हन्दकोस)</span> <span class=comment>(स्रुतबोध)</span> ।<br>करै कृपा नित एक-सी, कबहौं न होइ विरोध ॥४५५॥<br><br><br><span class=comment>(चौपई)</span><br><br>बानारसी कही किछु नांहि, पै उनि भय मानी मन मांहि ।<br>तब उन पञ्च बदे नर च्यारि, तिन्ह चुकाइ दीनी यह रारि ॥४५६॥<br><br>चूक्यौ झगरा भयौ अनन्द, ज्यौं सुछन्द खग छूटत फन्द ।<br>सोलह सै बहत्तरै बीच, भयौ काल-बस च्ईनि किलीच ॥४५७॥<br><br>बानारसी णरोत्तमदास, पटनें गए बनज की आस ।<br>मास छ सात रहे उस देस, थोरा सौदा बहुत किलेस ॥४५८॥<br><br>फिरि दोऊ आए निज ठांउ, बानारसी जौनपुर गांउ ।<br>इहां बनज कीनौ अधिकाइ, गुपत बात सो कही न जाइ ॥४५९॥<br><br><br><span class=comment>(दोहरा)</span><br><br>आउ बित्त निज गृह-चरित, दान मान अपमान ।<br>औषध मैथुन मन्त्र निज, ए नव अकह-कहान ॥४६०॥<br><br><br><span class=comment>(चौपई)</span><br><br>तातहिं यह न कही विख्यात, नौ बातन्ह महिं यह भी बात ।<br>कीनी बात भली अरु बुरी, पटनें कासी जौनापुरी ॥४६१॥<br><br>रहे बरस द्वै तीनिहु ठौर, तब किछु भई और की और ।<br>आगानूर नाम उमराउ, तिस कौं साहि दियौ सिरपाउ ॥४६२॥<br><br>सो आवतौ सुन्यौ जब सोर, भागे लोग गए चहु ओर ।<br>तब ए दोऊ मित्र सुजान, आए नगर जौनपुर थान ॥४६३॥<br><br>घर के लोग कहूं छिपि रहे, दोऊ यार उतर दिसि बहे ।<br>दोऊ मित्र चले इक साथ, पांउ पियादे लाठी हाथ ॥४६४॥<br><br>आए नगर आजोध्या मांहि, कीनी जात रहे तहां नांहि ।<br>चले चले रौनांही गए, ढर्मनाथ के सेवक भए ॥४६५॥<br><br><br><span class=comment>(दोहरा)</span><br><br>पूजा कीनी भगति सौं, रहे गुपत दिन सात ।<br>फिरि आए घर की तरफ, सुनी पन्थ मीह बात ॥४६६॥<br><br>आगानूर बनारसी, और जौनपुर बीच ।<br>कियौ उदङ्गल बहुत नर, मारे करि अध-मीच ॥४६७॥<br><br>हक नाहक पकरे सबै, जड़िया कोठीबाल ।<br>हुण्डीबाल सराफ नर, अरु जौंहरी दलाल ॥४६८॥<br><br>काहू मारे कोररा, काहू बेड़ी पाइ ।<br>काहू राखे भाखसी, सब कौं देइ सजाइ ॥४६९॥<br><br><br><span class=comment>(चौपई)</span><br><br>सुनी बात यह पन्थिक पास, बानारसी णरोत्तमदास ।<br>घर आवत हे दोऊ मीत, सुनि यह खबरि भए भय-भीत ॥४७०॥<br><br>सुरहुरपुर कौं बहुरौं फिरे, चढ़ि घड़नाई सरिता तिरे ।<br>जङ्गल मांहि हुतौ मौवास, जहां जाइ करि कीनौ बास ॥४७१॥<br><br>दिन चालीस रहे तिस ठौर, तब लौं भई और की और ।<br>आगानूर गयौ आगरे, छोड़ि दिए प्रानी नागरे ॥४७२॥<br><br>नर द्वै चारि हुते बहु-धनी, तिन्ह कौं मारि दई अति घनी ।<br>बान्धि ल गयौ अपने साथ, इक नाहक जानै जिननाथ ॥४७३॥<br><br>इस अन्तर ए दोऊ जनें, आए निरभय घर आपनें ।<br>सब परिवार भयौ एकत्र, आयौ सबलसिङ्घ कौ पुत्र ॥४७४॥<br><br>सबलसिङ्घ मौठिआ मसन्द, णेमीदास साहु कौ नन्द ।<br>लिख्यौ लेख तिन अपने हाथ, दोऊ साझी आवहु साथ ॥४७५॥<br><br><br><span class=comment>(दोहरा)</span><br><br>अब पूरब महिं जिनि रहौ, आवहु मेरे पास ।<br>यह चीठी साहू लिखी, पढ़ी बनारसिदास ॥४७६॥<br><br>और णरोत्तम के पिता, लिख दीनौ बिरतन्त ।<br>सो कागद आयौ गुपत, उनि बाञ्च्यौ एकन्त ॥४७७॥<br><br>बाञ्चि पुत्र बानारसी, के कर दीनौ आनि ।<br>बाञ्चहु ए चाचा लिखे, समाचार निज पानि ॥४७८॥<br><br>पढ़ने लगे बानारसी, लिखी आठ दस पान्ति ।<br>हेम-खेम ता के तले, समाचार इस भान्ति ॥४७९॥<br><br>खरगसेन बानारसी, दोऊ दुष्ट विशेष ।<br>कपट-रूप तुझ कौं मिले, करि धूरत का भेष ॥४८०॥<br><br>इन के मत जो चलहिगा, तौ माङ्गहिगा भीख ।<br>तातहिं तू हुसियार रहु, यहै हमारी सीख ॥४८१॥<br><br>समाचार बानारसी, बाञ्चे सहज सुभाउ ।<br>तब सु णरोत्तम जोरि कर, पकरे दोऊ पाउ ॥४८२॥<br><br>कहै बनारसिदास सौं, तू बन्धव तू तात ।<br>तू जानहि उस की दसा, क्या मूरख की बात ॥४८३॥<br><br>तब दोऊ खुसहाल ह्वै, मिले होइ इक चित्त ।<br>तिस दिन सौं बानारसी, नित्त सराहै मित्त ॥४८४॥<br><br>रीझि णरोत्तमदास कौ, कीनौ एक कबित्त ।<br>पढ़हिं रैन दिन भाट-सौ, घर बजार जित-कित्त ॥४८५॥<br><br><br><span class=comment>(सवैया इकतीसा, णरोत्तमदास-स्तुति)</span><br><br>नव-पद ध्यान गुन-गान भगवन्त-जी कौ,<br><br>   करत सुजान दिढ़-ग्यान जग मानियै ।<br><br>रोम-रोम अभिराम धर्म-लीन आठौ जाम,<br><br>   रूप-धन-धाम काम-मूरति बखानियै ।<br><br>तन कौ न अभिमान सात खेत देत दान,<br><br>   महिमान जा के जस कौ बितान तानियै ।<br><br>महिमा-निधान प्रान प्रीतम बनारसी कौ,<br><br>   चहु-पद आदि अच्छरन्ह नाम जानियै  ॥४८६॥<br><br><br><br><span class=comment>(चौपई)</span><br><br>बानारसि चिन्तहिं मन मांहि, ऐसो मित्त जगत महिं नांहि ।<br>इस ही बीच चलन कौ साज, दोऊ साझी करहिं इलाज ॥४८७॥<br><br>खरगसेन-जी जहमति परे, आइ असाधि बैद नहिं करे ।<br>बानारसी णरोत्तमदास, लाहनि कछू कराई तास ॥४८८॥<br><br>सम्बत तिहत्तरे बैसाख, सातहिं सोमवार सित पाख ।<br>तब साझे का लेखा किया, सब असबाब बाण्टिकै लिया ॥४८९॥<br><br><br><span class=comment>(दोहरा)</span><br><br>दोइ रोजनामहिं किए, रहे दुहू के पास ।<br>चले णरोत्तम आगरै, रहे बनारसिदास ॥४९०॥<br><br>रहे बनारसि जौनपुर, निरखि तात बेहाल ।<br>जेठ अन्धेरी पञ्चमी, दिन बितीत निसि-काल ॥४९१॥<br><br>खरगसेन पहुचे सुरग, कहवति लोग विख्यात ।<br>कहां गए किस जोनि महिं, कहै केवली बात ॥४९२॥<br><br>कियौ सोक बानारसी, दियौ नैन भरि रोइ ।<br>हियौ कठिन कीनौ सदा, जियौ न जग महिं कोइ ॥४९३॥<br><br><br><span class=comment>(चौपई)</span><br><br>मास एक बीत्यौ जब और, तब फिरि करी बनज की दौर ।<br>हुण्डी लिखी रजत सै पञ्च, लिए करन लागे पट सञ्च ॥४९४॥<br><br>पट खरीदि कीनौं एकत्र, आयौ बहुरि साहु कौ पत्र ।<br>लिखा सिङ्घ-जी चीठी मांहि, तुझ बिनु लेखा चूकै नाहिं ॥४९५॥<br><br>तातहिं तू भी आउ सिताब, महिं बूझहिं सो देहि जुवाब ।<br>बानारसी सुनत बिरतन्त, तजि कपरा उठि चले तुरन्त ॥४९६॥<br><br>बाम्भन एक नाम सिवराम, सौम्प्यौ ताहि बस्त्र का काम ।<br>मास असाढ़ मांहि दिन भले, बानारसी आगरै चले ॥४९७॥<br><br><br><span class=comment>(दोहरा)</span><br><br>एक तुरङ्गम नौं नफर, लीनें साथि बनाइ ।<br>नांउ घैसुआ गांउ महिं, बसे प्रथम दिन आइ ॥४९८॥<br><br>ताही दिन आयौ तहां, और एक असबार ।<br>कोठीबाल महेसुरी, बसै आगरै बार ॥४९९॥<br><br><br><span class=comment>(चौपई)</span><br><br>षट सेबक इक साहिब सोइ, मथुरा-बासी बाम्भन दोइ ।<br>नर उनीस की जुरी जमाति, पूरा साथ मिला इस भान्ति ॥५००॥<br><br>कियौ कौल उतरहिं इक-ठौर, कोऊ कहूं न उतरै और ।<br>चले प्रभात साथ करि गोल, खेलहिं हंसहिं करहिं कल्लोल ॥५०१॥<br><br><br><span class=comment>(दोहरा)</span><br><br>गांउ नगर उल्लङ्घि बहु, चलि आए तिस ठांउ ।<br>जहां घटमपुर के निकट, बसै कोररा गांउ ॥५०२॥<br><br>उतरे आइ सराइ महिं, करि अहार विश्राम ।<br>मथुरा-बासी बिप्र द्वै, गए अहीरी-धाम ॥५०३॥<br><br>दुहु महिं बाम्भन एक उठि, गयौ हाट महिं जाइ ।<br>एक रुपैया काढ़ि तिनि, पैसा लिए भनाइ ॥५०४॥<br><br>आयौ भोजन साज ले, गयौ अहीरी-गेह ।<br>फिरि सराफ आयौ तहां, कहै रुपैया एह ॥५०५॥<br><br><br><br>गैरसाल है बदलि दै, कहै बिप्र मम नांहि ।<br>तेरा तेरा यौं कहत, भई कलह दुहु मांहि ॥५०६॥<br><br>मथुरा-बासी बिप्र नहिं, मार्यौ बहुत सराफ ।<br>बहुत लोग बिनती करी, तऊ करै नहिं माफ ॥५०७॥<br><br>भाई एक सराफ कौ, आइ गयौ इस बीच ।<br>मुख मीठी बातें करै, चित कपटी नर नीच ॥५०८॥<br><br>तिन बाम्भन के बस्त्र सब, टकटोहे करि रीस ।<br>लखे रुपैया गाण्ठि महिं, गिनि देखे पच्चीस ॥५०९॥<br><br>सब के आगै फिरि कहै, गैरसाल सब दर्व ।<br>कोतवाल पै जाइके, नजरि गुजारौ सर्व ॥५१०॥<br><br>बिप्र जुगल मिसु करि परे, मृतक-रूप धरि मौन ।<br>बनिया सबनि दिखाइ लै, गयौ गाण्ठि निज भौन ॥५११॥<br><br>खरे दाम घर महिं धरे, खोटे ल्यायौ जोरि ।<br>मिही कोथली मांहि भरि, दीनी गाण्ठि मरोरि ॥५१२॥<br><br>लेइ कोथली हाथ महिं, कोतबाल पै जाइ ।<br>खोटे दाम दिखाइकै, कही बात समुझाइ ॥५१३॥<br><br><br><span class=comment>(चौपई)</span><br><br>साहिब-जी ठग आये घनें, फैले फिरहिं जांहि नहिं गनें ।<br>सन्ध्या-समै हौंहि इक ठौर, ह्वै असबार करहु तब दौर ॥५१४॥<br><br>यह कहि बनिक निरालो भयौ, कोतबाल हाकिम पै गयौ ।<br>कही बात हाकिम के कान, हाकिम साथ दियौ दीबान ॥५१५॥<br><br>कोतबाल दीबान समेत, साञ्झ समै आए ज्यौं प्रेत ।<br>पुरजन लोक साथि सै चारि, जनु सराइ महिं आई धारि ॥५१६॥<br><br>बैठे दोऊ खाट बिछाइ, बाम्भन दोऊ लिए बुलाइ ।<br>पूछै मुगल कहहु तुम कौन, कहै बिप्र मथुरा मम भौन ॥५१७॥<br><br>फिरि महेसरी लियौ बुलाय, कही तू जाहि कहां सौं आइ ।<br>तब सो कहे जौनपुर गांउ, कोठीबाल आगरे जांउ ॥५१८॥<br><br>फिरि बनारसी बोलै बोल, महिं जौंहरी करौं मनि-मोल ।<br>कोठी हुती बनारस मांहि, अब हम बहुरि आगरै जांहि ॥५१९॥<br><br><br><span class=comment>(दोहरा)</span><br><br>साझी णेमा साहु के, तखत जौनपुर भौन ।<br>ब्यौपारी जग महिं प्रकट, ठग के लच्छन कौन ॥५२०॥<br><br><br><span class=comment>(चौपई)</span><br><br>कही बात जब बानारसी, तब वे कहन लगे पारसी ।<br>एक कहै ए ठग तहकीक, एक कहै ब्यौपारी ठीक ॥५२१॥<br><br>कोतवाल तब कहै पुकारि, बान्धहु बेग करहु क्या रारि ।<br>बोलै हाकिम कौ दीबान, अहमक कोतबाल नादान ॥५२२॥<br><br>राति समै सूझ नहिं कोइ, चोर साहु की निरख न होइ ।<br>कछु जिन कहौ राति की राति, प्रात निकसि आवैगी जाति ॥५२३॥<br><br>कोतबाल तब कहै बखानि, तुम ढूणृहहु अपनी पहिचानि ।<br>कोररा घाटमपुर अरु बरी, तीनि गांउ की सरियति करी ॥५२४॥<br><br>और गांउ हम मानहिं नांहि, तुम यह फिकिर करहु हम जांहि ।<br>चले मुगल बादा बदि भोर, चौकी बैठाई चहु-ओर ॥५२५॥<br><br><br><span class=comment>(दोहरा)</span><br><br>सिरीमाल बानारसी, अरु महेसुरी-जाति ।<br>करहिं मन्त्र दोऊ जनें, भई छ-मासी राति ॥५२६॥<br><br><br><span class=comment>(चौपई)</span><br><br>पहर राति जब पिछली रही, तब महेसुरी ऐसी कही ।<br>मेरो लहुरा भाई हरी, नांउ सु तौ ब्याहा है बरी ॥५२७॥<br><br>हम आए थे इहां बरात, भली यादि आई यह बात ।<br>बानारसी कहै रे मूढ़, ऐसी बात करी क्यौं गूढ़ ॥५२८॥<br><br><br><span class=comment>(दोहरा)</span><br><br>तब महेसुरी यौं कहै, भय सौं भूली मोहि ।<br>अब मो कौं सुमिरन भई, तू निचिन्त मन होहि ॥५२९॥<br><br><br><span class=comment>(चौपई)</span><br><br>तब बनारसी हरषित भयौ, कछु इक सोच रह्यौ कछु गयौ ।<br>कबहू चित की चिन्ता भगै, कबहू बात झूठ-सी लगै ॥५३०॥<br><br>यौं चिन्तवत भयौ परभात, आइ पियादे लागे घात ।<br>सूली दै मजूर के सीस, कोतवाल भेजी उनईस ॥५३१॥<br><br>ते सराइ महिं डारी आनि, प्रगट पियादे कहहिं बखानि ।<br>तुम उनीस प्रानी ठग लोग, ए उनीस सूली तुम जोग ॥५३२॥<br><br><br><span class=comment>(दोहरा)</span><br><br>घरी एक बीते बहुरि, कोतबाल दीबान ।<br>आए पुरजन साथ सब, लोग करन निदान ॥५३३॥<br><br><br><span class=comment>(चौपई)</span><br><br>तब बनारसी बोलै बानि, बरी मांहि निकसी पहचानि ।<br>तब दीबान कहै स्याबास, यह तो बात कही तुम रास ॥५३४॥<br><br>मेरे साथ चलो तुम बरी, जो किछु उहां होइ सो खरी ।<br>महेसुरी हूओ असबार, अरु दीबान चला तिस लार ॥५३५॥<br><br>दोऊ जनें बरी महिं गए, समधी मिले साहु तब भए ।<br>साहु साहु-घर कियौ निवास, आयौ मुगल बनारसी पास ॥५३६॥<br><br>आइ कह्यौ तुम साञ्चे साहु, करहु माफ यह भया गुनाहु ।<br>तब बनारसी कहै सुभाउ, तुम साहिब हाकिम उमराउ ॥५३७॥<br><br>जो हम कर्म पुरातन कियौ, सो सब आइ उदै रस दियौ ।<br>भावी अमिट हमारा मता, इस महिं क्या गुनाह क्या खता ॥५३८॥<br><br>दोऊ मुगल गए निज धाम, तही बनारसी कियौ मुकाम ।<br>दोऊ बाम्भन ठाढ़े भए, बोलहिं दाम हमारे गए ॥५३९॥<br><br><br><span class=comment>(दोहरा)</span><br><br>पहर एक दिन जब चढ़्यौ, तब बनारसीदास ।<br>सेर छ सात फुलेल ले, गए मुगल के पास ॥५४०॥<br><br>हाकिम कौं दीबान कौं, कोतबाल के गेह ।<br>जथा-जोग सब कौं दियौ, कीनौं सबसन नेह ॥५४१॥<br><br>तब बनारसी यौं कहै, आजु सराफ ठगाइ ।<br>गुनहगार कीजै उस हि, दीजै दाम मङ्गाइ ॥५४२॥<br><br>कहै मुगल तुझ बिनु कहहिं, महिं कीन्हौं उस खोज ।<br>वह निज सब ही साथ लै, भागा उस ही रोज ॥५४३॥<br><br><br><span class=comment>(सोरठा)</span><br><br>मिला न किस ठौर, तुम निज डेरे जाइ करि ।<br>सिरिनी बाण्टहु और, इन दामनि की क्या चली ॥५४४॥<br><br><br><span class=comment>(चौपई)</span><br><br>तब बनारसी चिन्तै आम, बिना जोर नहिं आवहि दाम ।<br>इहां हमारा किछु न बसाय, तातहिं बैठि रहै घर जाय ॥५४५॥<br><br>यह विचार करि कीनी दुवा, कही जु होना था सो हुवा ।<br>आए अपने डेरे मांहि, कही बिप्र सौं दमिका नाहिं ॥५४६॥<br><br><br><span class=comment>(दोहरा)</span><br><br>भोजन कीनौ सबनि मिलि, हूऔ सन्ध्या-काल ।<br>आयौ साहु महेसुरी, रहे राति खुसहाल ॥५४७॥<br><br><br><span class=comment>(चौपई)</span><br><br>फिरि प्रभात उठि मारग लगे, मनहु काल के मुख सौं भगे ।<br>दूजै दिन मारग के बीच, सुनी णरोत्तम हित की मीच ॥५४८॥<br><br><br><span class=comment>(दोहरा)</span><br><br>चीठी बैनीदास की, दीनी काहू आनि ।<br>बाञ्चत ही मुरछा भई, कहूं पांउ कहौं पानि ॥५४९॥<br><br>बहुत भान्ति बानारसी, कियौ पन्थ महिं सोग ।<br>समुझावै मानै नहीं, घिरे आइ बहु लोग ॥५५०॥<br><br>लोभ मूल सब पाप कौ, दुख कौ मूल सनेह ।<br>मूल अजीरन ब्याधि कौ, मरन मूल यह देह ॥५५१॥<br><br>ज्यौं त्यौं कर समुझे बहुरि, चले होहि असबार ।<br>क्रम क्रम आए आगरै, निकट नदी के पार ॥५५२॥<br><br>तहां बिप्र दोऊ भए, आड़े मारग बीच ।<br>कहहिं हमारे दाम बिनु, भई हमारी मीच ॥५५३॥<br><br><br><span class=comment>(चौपई)</span><br><br>कही सुनी बहुतेरी बात, दोऊ बिप्र करहिं अपघात ।<br>तब बनारसी सोचि बिचारि, दीनहिं दामनि मेटी रारि ॥५५४॥<br><br><br><span class=comment>(दोहरा)</span><br><br>बारह दिए महेसुरी, तेरह दीनहिं आप ।<br>बाम्भन गए असीस दै, भए बनिक निष्पाप ॥५५५॥<br><br>अपने अपने गेह सब, आए भए निचीत ।<br>रोए बहुत बनारसी, हाइ मीत हा मीत ॥५५६॥<br><br>घरी चारि रोए बहुरि, लगे आपने काम ।<br>भोजन करि सन्ध्या समय, गए साहु के धाम ॥५५७॥<br><br><br><span class=comment>(चौपई)</span><br><br>आवीहि जांहि साहु के भौन, लेखा कागद देखै कौन ।<br>बैठे साहु बिभौ-मदमान्ति, गावहिं गीत कलावत-पान्ति ॥५५८॥<br><br>धुरै पखावज बाजै तान्ति, सभा साहिजादे की भान्ति ।<br>दीजहि दान अखण्डित नित्त, कवि बन्दीजन पढ़हि कबित्त ॥५५९॥<br><br>कही न जाइ साहिबी सोइ, देखत चकित होइ सब कोइ ।<br>बानारसी कहै मन मांहि, लेखा आइ बना किस पांहि ॥५६०॥<br><br>सेवा करी मास द्वै चारि, कैसा बनज कहां की रारि ।<br>जब कहिए लेखे की बात, साहु जुवाब देहि परभात ॥५६१॥<br><br>मासी घरी छ-मासी जाम, दिन कैसा यह जानै राम ।<br>सूरज उदै अस्त है कहां, विषयी विषय-मगन है जहां ॥५६२॥<br><br><br><span class=comment>(दोहरा)</span><br><br>एहि बिधि बीते बहुत दिन, एक दिवस इस राह ।<br>चाचा बेनीदास के, आए आङ्गा साह ॥५६३॥<br><br>आङ्गा चङ्गा आदमी, सज्जन और बिचित्र ।<br>सो बहनेऊ सिङ्घ के, बानारसि का मित्र ॥५६४॥<br><br>ता सौं कही बनारसी, निज लेखे की बात ।<br>भैया हम बहुतै दुखी, दुखी णरोत्तम तात ॥५६५॥<br><br>तातहिं तुम समुझाइकै, लेखा डारहु पारि ।<br>अगिली फारकती लिखौ, पिछिलो कागद फारि ॥५६६॥<br><br><br><span class=comment>(चौपई)</span><br><br>तब तिस ही दिन आङ्गनदास, आए सबलसिङ्घ के पास ।<br>लेखा कागद लिए मङ्गाइ, साझा पाता दिया चुकाइ ॥५६७॥<br><br>फारकती लिखि दीनी दोइ, बहुरौ सुखुन करै नहिं कोइ ।<br>मता लिखाइ दुहू पै लिया, कागद हाथ दुहू का दिया ॥५६८॥<br><br>न्यारे न्यारे दोऊ भए, आप अपने घर उठि गए ।<br>सोलह सै तिहत्तरे साल, अगहन कृष्ण-पक्ष हिम-काल ॥५६९॥<br><br><br><br>लिया बनारसि डेरा जुदा, आया पुन्य करम का उदा ।<br>जो कपरा था बाम्भन हाथ, सो उनि भेज्या आछे साथ ॥५७०॥<br><br>आई जौनपुरी की गाण्ठि, धरि लीनी लेखे म्ण् साण्ठि ।<br>नित उठि प्रात नखासे जांहि, बेचि मिलावहिं पूञ्जी मांहि ॥५७१॥<br><br>इस ही समय ईति बिस्तरी, परी आगरै पहिली मरी ।<br>जहां तहां सब भागे लोग, परगट भया गाण्ठि का रोग ॥५७२॥<br><br>निकसै गाण्ठि मरै छिन मांहि, काहू की बसाइ किछु नांहि ।<br>चूहे मरहिं बैद मरि जांहि, भय सौं लोग ईन नहिं खांहि ॥५७३॥<br><br>नगर निकट बाम्भन का गांउ, सुखकारी आजीजपुर नांउ ।<br>तहां गए बानारसिदास, डेरा लिया साहु के पास ॥५७४॥<br><br>रहहिं अकेले डेरे मांहि, गर्भित बात कहन की नांहि ।<br>कुमति एक उपजी तिस थान, पूरब-कर्म-उदै परवांन ॥५७५॥<br><br>मरी निबर्त्त भई बिधि जोग, तब घर घर आए सब लोग ।<br>आए दिन केतिक इक भए, बानारसी आमरसर गए ॥५७६॥<br><br>उहां णिहालचन्द कौ ब्याह, भयौ बहुरि फिरि पकरी राह ।<br>आए नगर आगरे मांहि, सबलसिङ्घ के आवहिं जांहि ॥५७७॥<br><br><br><span class=comment>(दोहरा)</span><br><br>हुती जु माता जौनपुर, सो आई सुत पास ।<br>खैराबाद बिवाहकौं,चले बनारसिदास ॥५७८॥<br><br><br><span class=comment>(चौपई)</span><br><br>करि बिवाह आए घर मांहि, मनसा भई जात कौं जांहि ।<br>बरधमान कौंअरजी दलाल, चल्यौ सङ्घ इक तिन्ह के नाल ॥५७९॥<br><br>आहिछत्ता-हथनापुर-जात, चले बनारसि उठि परभात ।<br>माता और भारजा सङ्ग, रथ बैठे धरि भाउ अभङ्ग ॥५८०॥<br><br>पचहत्तरे पोह सुभ घरी, आहिछत्ते की पूजा करी ।<br>फिरि आए हथनापुर जहां, सान्ति कुन्थु आर पूजे तहां ॥५८१॥<br><br><br><span class=comment>(दोहरा)</span><br><br>सान्ति-कुन्थ-आर-नाथ कौ, कीनौ एक कबित्त ।<br>ता कौं पढ़ै बनारसी, भाव भगति सौं नित्त ॥५८२॥<br><br><br><span class=comment>(छप्पै)</span><br><br>श्री बिससेन नरेस, सूर नृप राइ सुदंसन ।<br>आचिरा सिरिआ डेवि, करहिं जिस देव प्रसंसन ।<br>तसु नन्दन सारङ्ग, छाग नन्दावत लञ्छन ।<br>चालिस पैन्तिस तीस, चाप काया छबि कञ्चन ।<br>सुख-रासि बनारसिदास भनि, निरखत मन आनन्दई ।<br>हथिनापुर गजपुर णागपुर, सान्ति कुन्थ आर बन्दई ॥५८३॥<br><br><br><span class=comment>(चौपई)</span><br><br>करी जात मन भयौ उछाह, फिर्यौ सङ्घ डिल्ली की राह ।<br>आई मेरठि पन्थ बिचाल, तहां बनारसी की न्हन-साल ॥५८४॥<br><br>उतरा सङ्घ कोट के तले, तब कुटुम्ब जात्रा करि चले ।<br>चले चले आए भर कोल, पूजा करी कियौ थौ कौल ॥५८५॥<br><br>नगर आगरै पहुचे आइ, सब निज निज घर बैठै जाइ ।<br>बानारसी गयौ पौसाल, सुनी जती श्रावक की चाल ॥५८६॥<br><br>बारह ब्रत के किए कबित्त, अङ्गीकार किए धरि चित्त ।<br>चौदह नेम सम्भालै नित्त, लागै दोष करै प्राछित्त ॥५८७॥<br><br>नित सन्ध्या पड़िकौना करै, दिन दिन ब्रत बिशेषता धरै ।<br>गहै जैन मिथ्या-मत बमै, पुत्र एक हूवा इस समै ॥५८८॥<br><br>छिहत्तरे सम्बत आसाढ़, जनम्यौ पुत्र धरम-रुचि बाढ़ ।<br>बरस एक बीत्यौ जब और, माता मरन भयौ तिस ठौर ॥५८९॥<br><br>सतहत्तरे समै मा मरी, जथा-सकति कछु लाहनि करी ।<br>उनासिए सुत अरु तिय मुई, तीजी और सगाई हुई ॥५९०॥<br><br>बेगा साहु कूकड़ी गोत, खैराबाद तीसरी पोत ।<br>समय अस्सिए ब्याहन गए, आए घर गृहस्थ फिरि भए ॥५९१॥<br><br>तब तहां मिले आरथमल ढोर, करहिं आध्यातम बातहिं जोर ।<br>तिनि बनारसी सौं हित कियौ, <span class=comment>(समैसार णाटक)</span> लिखि दियौ ॥५९२॥<br><br>राजमल्ल नहिं टीका करी, सो पोथी तिनि आगै धरी ।<br>कहै बनारसि सौं तू बाञ्चु, तेरे मन आवेगा साञ्चु ॥५९३॥<br><br>तब बनारसि बाञ्चै नित्त, भाषा अरथ बिचारै चित्त ।<br>पावै नेहीं अध्यातम पेच, मानै बाहिज किरिआ हेच ॥५९४॥<br><br><br><span class=comment>(दोहरा)</span><br><br>करनी कौ रस मिटि गयौ, भयौ न आतम-स्वाद ।<br>भई बनारसि की दसा, जथा ऊण्ठ कौ पाद ॥५९५॥<br><br><br><span class=comment>(चौपई)</span><br><br>बहुरौं चमत्कार चित भयौ, कछु वैराग भाव परिनयौ ।<br><span class=comment>(ग्यानपचीसी)</span> कीनी सार, <span class=comment>(ढ्यानबतीसी)</span> ध्यान विचार ॥५९६॥<br><br>कीनहिं <span class=comment>(आध्यातम के गीत)</span>, बहुत कथन बिबहार-अतीत ।<br><span class=comment>(सिवमन्दिर)</span> इत्यादिक और, कबित अनेक किए तिस ठौर ॥५९७॥<br><br>जप तप सामायिक पड़िकौन, सब करनी करि डारी बौन ।<br>हरी-बिरति लीनी थी जोइ, सोऊ मिटी न परमिति कोइ ॥५९८॥<br><br>एसी दसा भई एकन्त, कहौं कहां लौं सो बिरतन्त ।<br>बिनु आचार भई मति नीच, साङ्गानेर चले इस बीच ॥५९९॥<br><br>बानारसी बराती भए, टिपुरदास कौं ब्याहन गए ।<br>ब्याहि ताहि आए घर मांहि, देव-चढ़ाया नेबज खांहि ॥६००॥<br><br>कुमती चारि मिले मन मेल, खेला पैजारहु का खेल ।<br>सिर की पाग लहिंहि सब छीनि, एक एक कौं मारहिं तीनि ॥६०१॥<br><br><br><span class=comment>(दोहरा)</span><br><br>च्अन्द्रभान बानारसी, ऊदैकरन अरु ठान ।<br>चारौं खेलहिं खेल फिरि, करहिं अध्यातम ग्यान ॥६०२॥<br><br>नगन ह्ण्हिं चारौं जनें, फिरहिं कोठरी मांहि ।<br>कहहिं भए मुनि-राज हम, कछू परिग्रह नांहि ॥६०३॥<br><br>गनि गनि मारहिं हाथ सौं, मुख सौं करहिं पुकार ।<br>जो गुमान हम करत हे, ता के सिर पैजार ॥६०४॥<br><br>गीत सुनहिं बातहिं सुनहिं, ता की बिङ्ग बनाइ ।<br>कहहिं अध्यातम महिं अरथ, रहहिं मृषा लौ लाइ ॥६०५॥<br><br><br><span class=comment>(चौपई)</span><br><br>पूरब कर्म उदै सञ्जोग, आयौ उदय असाता भोग ।<br>तातहिं कुमत भई उतपात, कोऊ कहै न मानै बात ॥६०६॥<br><br>जब लौं रही कर्म-बासना, तब लौं कौन बिथा नासना ।<br>असुभ उदय जब पूरा भया, सहजहि खेल छूटि तब गया ॥६०७॥<br>कहहिं लोग श्रावक अरु जति, बानारसी खोसरामती ।<br>तीनि पुरुष की चलै न बात, यह पण्डित तातहिं विख्यात ॥६०८॥<br><br>निन्दा थुति जैसी जिस होइ, तैसी तासु कहै सब कोइ ।<br>पुरजन बिना कहे नहि रहै, जैसी देखै तैसी कहै ॥६०९॥<br><br><br><span class=comment>(दोहरा)</span><br><br>सुनी कहै देखी कहै, कलपित कहै बनाइ ।<br>दुराराधि ए जगत जन, इन्ह सौं कछु न बसाइ ॥६१०॥<br><br><br><span class=comment>(चौपई)</span><br><br>जब यह धूम-धाम मिटि गई, तब कछु और अवस्था भई ।<br>जिन-प्रतिमा निन्दै मन मांहि, भुख सौं कहै जो कहनी नांहि ॥६११॥<br><br>करै बरत गुरु सनमुख जाइ, फिरि भानहि अपने घर आइ ।<br>खाहि रात दिन पसु की भान्ति, रहै एकन्त मृषा-मदमान्ति ॥६१२॥<br><br><br><span class=comment>(दोहरा)</span><br><br>यह बनारसी की दसा, भई दिनहु दिन गाढ़ ।<br>तब सम्बत चौरासिया, आयौ मास असाढ़ ॥६१३॥<br><br>भयौ तीसरी नारि कै, प्रथम पुत्र अवतार ।<br>दिवस कैकु रहि उठि गयौ, अलप-आयु संसार ॥६१४॥<br><br><br><span class=comment>(चौपई)</span><br><br>छत्रपति जहाङ्गीर डिल्लीस, कीनौ राज बरस बाईस ।<br>कासमीर के मारग बीच, आवत हुई अचानक मीच ॥६१५॥<br><br>मासि चारि अन्तर परवांन, आयौ साहि जिहां सुलतान ।<br>बैठ्यौ तखत छत्र सिर तानि, चहू चक्क महिं फेरी आनि ॥६१६॥<br><br><br><span class=comment>(दोहरा)</span><br><br>सोलह सै चौरासिए, तखत आगरे थान ।<br>बैठ्यौ नाम धराय प्रभु, साहिब साहि किरान ॥६१७॥<br><br>फिरि सम्बत पच्चासिए, बहुरि दूसरी बार ।<br>भयौ बनारसि के सदन, दुतिय पुत्र अवतार ॥६१८॥<br><br><br><span class=comment>(चौपई)</span><br><br>बरस एक द्वै अन्तर काल, कथा-शेष हूऔ सो बाल ।<br>अलप आउ ह्वै आवहिं जांहि, फिर सतासिए सम्बत मांहि ॥६१९॥<br><br>बानारसीदास आबास, त्रितिय पुत्र हूऔ परगास ।<br>उनासिए पुत्री अवतरी, तिन आऊषा पूरी करी ॥६२०॥<br><br>सब सुत सुता मरन-पद गहा, एक पुत्र कोऊ दिन रहा ।<br>सो भी अलप आउ जानिए, तातहिं मृतक-रूप मानिए ॥६२१॥<br><br>क्रम क्रम बीत्यौ इक्यानवा, आयौ सोलह सै बानवा ।<br>तब तांई धरि पहिली दसा, बानारसी रह्यौ इकरसा, ॥६२२॥<br><br><span class=comment>(दोहरा)</span><br><br>आदि अस्सिआ बानवा, अन्त बीच की बात ।<br>कछु औरौं बाकी रही, सो अब कहौं बिख्यात ॥६२३॥<br><br>चले बरात बनारसी, गए च्आतसू गांउ ।<br>बच्छा-सुत कौं ब्याहकै, फिरि आए निज ठांउ ॥६२४॥<br><br>अरु इस बीचि कबीसुरी, कीनी बहुरि अनेक ।<br>नाम <span class=comment>(सुक्तिमुकतावली)</span>, किए कबित सौ एक ॥६२५॥<br><br><span class=comment>(आध्यातमबत्तीसिका)</span>, <span class=comment>(पैड़ी)</span>, <span class=comment>(फागु धमाल)</span> ।<br>कीनी <span class=comment>(सिन्धुचतुर्दसी)</span>, फूटक कबित रसाल ॥६२६॥<br><br><span class=comment>(शिवपच्चीसी)</span> भावना, <span class=comment>(सहस अठोत्तर नाम)</span> ।<br><span class=comment>(करमछतीसी)</span>, <span class=comment>(झूलना)</span>, अन्तर रावन राम ॥६२७॥<br><br>बरनी <span class=comment>(आङ्खहिं दोइ बिधि)</span>, करि बचनिका दोइ ।<br>अष्टक, गीत बहुत किए, कहौं कहा लौं सोइ ॥६२८॥<br><br>सोलह सै बानवै लौं, कियौ नियत-रस-पान ।<br>पै कबीसुरी सब भई, स्यादवाद-परवांन ॥६२९॥<br><br>अनायास इस ही समय, नगर आगरे थान ।<br>रूपचन्द पण्डित गुनी, आयौ आगम-जान ॥६३०॥<br><br><br><span class=comment>(चौपई)</span><br><br>टिहुना साहु देहुरा किया, तहां आइ तिनि डेरा लिया ।<br>सब आध्यातमी कियौ बिचार, ग्रन्थ बञ्चायौ <span class=comment>(गोमटसार)</span> ॥६३१॥<br><br>ता महिं गुनथानक परवांन, कह्यौ ग्यान अरु क्रिया-बिधान ।<br>जो जिय जिस गुनथानक होइ, तैसी क्रिया करै सब कोइ ॥६३२॥<br><br>भिन्न भिन्न बिबरन बिस्तार, अन्तर नियत बहिर बिबहार ।<br>सब की कथा सबै बिधि कही, सुनिकै संसै कछुव न रही ॥६३३॥<br><br>तब बनारसी औरै भयौ, स्यादवाद परिनति परिनयौ ।<br>पाण्डे रूपचन्द गुर पास, सुन्यौ ग्रन्थ मन भयौ हुलास ॥६३४॥<br><br>फिरि तिस समै बरस द्वै बीच, रूपचन्द कौं आई मीच ।<br>सुनि सुनि रूपचन्द के बैन, बानारसी भयौ दिढ़ जैन ॥६३५॥<br><br><br><span class=comment>(दोहरा)</span><br><br>तब फिरि और कबीसुरी, करी अध्यातम मांहि ।<br>यह वह कथनी एक-सी, कहौं विरोध किछु नांहि ॥६३६॥<br><br>हृदै मांहि कछु कालिमा, हुती सर-दहन बीच ।<br>सोऊ मिटि समता भई, रही न ऊञ्च न नीच ॥६३७॥<br><br><br><span class=comment>(चौपई)</span><br><br>अब सम्यक्-दरसन उनमान, प्रगट रूप जानै भगवान ।<br>सोलह सै तिरानवै वर्ष, <span class=comment>(समैसार णाटक)</span> धरि हर्ष ॥६३८॥<br><br>भाषा कियौ भान के सीस, कबित सात सै सत्ताईस ।<br>अनेकान्त परनति परिनयौ, सम्बत आइ छानवा भयौ ॥६३९॥<br><br>तब बनारसी के घर बीच, त्रितिय पुत्र कौं आई मीच ।<br>बानारसी बहुत दुख कियौ, भयौ सोक सौं ब्याकुल हियौ ॥६४०॥<br><br>जग महिं मोह महा बलबान, करै एक सम जान अजान ।<br>बरस दोइ बीते इस भान्ति, तऊ न मोह होइ उपसान्ति ॥६४१॥<br><br><br><span class=comment>(दोहरा)</span><br><br>कही पचावन बरस लौं, बानारसि की बात ।<br>तीनि बिवाहीं भारजा, सुता दोइ सुत सात ॥६४२॥<br><br>नौ बालक हूए मुए, रहे नारि नारि नर दोइ ।<br>ज्यौं तरवर पतझार ह्वै, रहहिं ठूण्ठ-से होइ ॥६४३॥<br><br>तत्त्व-दृष्टि जो देखिए, सत्या-रथ की भान्ति ।<br>ज्यौं जा कौ परिगह घटै, त्यौं ता कौं उपसान्ति ॥६४४॥<br><br>संसारी जानै नहीं, सत्या-रथ की बात ।<br>परिगह सौं मानै बिभौ, परिगह बिन उतपात ॥६४५॥<br><br>अब बनारसी के कहौं, बरतमान गुन दोष ।<br>विद्यमान पुर आगरे, सुख सौं रहै स-जोष ॥६४६॥<br><br><br><span class=comment>(चौपई)</span><br><br>भाषा-कबित अध्यातम मांहि, पटतर और दूसरौ नांहि ।<br>छमावन्त सन्तोषी भला, भली कबित पढ़िवे की कला ॥६४७॥<br><br>पढ़ै संसकृत प्राकृत सुद्ध, विविध-देसभाषा-प्रतिबुद्ध ।<br>जानै सबद अरथ कौ भेद, ठानै नही जगत कौ खेद ॥६४८॥<br><br>मिठ-बोला सब ही सौं प्रीति, जैन-धरम की दिढ़ परतीति ।<br>सहनसील नहिं कहै कुबोल, सुथिर-चित्त नहिं डावाण्डोल ॥६४९॥<br><br>कहै सबनि सौं हित उपदेस, हृदै सुष्ट न दुष्टता लेस ।<br>पर-रमनी कौ त्यागी सोइ, कुबिसन और न ठानै कोई ॥६५०॥<br><br>हृदय सुद्ध समकित की टेक, इत्यादिक गुन और अनेक ।<br>अलप जघन्न कहे गुन जोइ, नहि उतकिष्ट न निर्मल कोइ ॥६५१॥<br><br><br><span class=comment>(अथ दोष-कथन)</span><br><br>कहे बनारसि के गुन जथा, दोष-कथा अब बरनौं तथा ।<br>क्रोध मान माया जल-रेख, पै लछिमी कौ लोभ बिसेख ॥६५२॥<br><br>पोतै हास कर्म का उदा, घर सौं हुवा न चाहै जुदा ।<br>करै न जप तप सञ्जम रीति, नही दान-पूजा सौं प्रीति ॥६५३॥<br><br>थोरे लाभ हरख बहु धरै, अलप हानि बहु चिन्ता करै ।<br>मुख अवद्य भाषत न लजाइ, सीखै भण्ड-कला मन लाइ ॥६५४॥<br><br>भाखै अकथ-कथा बिरतन्त, ठानै नृत्य पाइ एकन्त ।<br>अनदेखी अनसुनी बनाइ, कुकथा कहै सभा मीहि आइ ॥६५५॥<br><br>होइ निमग्न हास रस पाइ, मृषा-वाद बिनु रहा न जाइ ।<br>अकस्मात भय ब्यापै घनी, ऐसी दसा आइ करि बनी ॥६५६॥<br><br>कबहूं दोष कबहौं गुन कोइ, जा कौ उदौ सो परगट होइ ।<br>यह बनारसी-जी की बात, कही थूल जो हुती बिख्यात ॥६५७॥<br><br>और जो सूछम दसा अनन्त, ता की गति जानै भगवन्त ।<br>जे जे बातहिं सुमिरन भीई, ते ते बचन-रूप परिनीई ॥६५८॥<br><br>जे बूझी प्रमाद इह मांहि, ते काहू पै कही न जांहि ।<br>अलप थूल भी कहै न कोइ, भाषै सो जु केवली होइ ॥६५९॥<br><br><br><span class=comment>(दोहरा)</span><br><br>एक जीव की एक दिन, दसा होहि जेतीक ।<br>सो कहि सकै न केवली, जानै जद्यपि ठीक ॥६६०॥<br><br>मन-पर-जै-धर अबधि-धर, करहिं अलप चिन्तौन ।<br>हम-से कीट पतङ्ग की, बात चलावै कौन ॥६६१॥<br><br>तातहिं कहत बनारसी, जी की दसा अपार ।<br>कछू थूल महिं थूल-सी, कही बहिर बिबहार ॥६६२॥<br><br>बरस पञ्च पञ्चास लौं, भाख्यौ निज बिरतन्त ।<br>आगै भावी जो कथा, सो जानै भगवन्त ॥६६३॥<br><br>बरस पचाबन ए कहे, बरस पचाबन और ।<br>बाकी मानुष आउ महिं, यह उतकिष्टी दौर ॥६६४॥<br><br>बरस एक सौ दस अधिक, परमित मानुष आउ ।<br>सोलह सै अट्ठानबै, समै बीच यह भाउ ॥६६५॥<br><br>तीनि भान्ति के मनुज सब, मनुज-लोक के बीच ।<br>बरतहिं तीनौं काल महिं, उत्तम मध्यम नीच ॥६६६॥<br><br><br><span class=comment>(अथ उत्तम नर यथा)</span><br><br>जे पर-दोष छिपाइकै, पर-गुन कहहिं विशेष ।<br>गुन तजि निज दूषन कहहिं, ते नर उत्तम भेष ॥६६७॥<br><br><br><span class=comment>(अथ मध्यम नर यथा)</span><br><br>जे भाखहिं पर-दोष-गुन, अरु गुन-दोष सुकीउ ।<br>कहहिं सहज ते जगत महिं, हम-से मध्यम जीउ ॥६६८॥<br><br><br><span class=comment>(अथ अधम नर यथा)</span><br><br>जे पर-दोष कहहिं सदा, गुन गोपहिं उर बीच ।<br>दोष लोपि निज गुन कहहिं, ते जग महिं नर नीच ॥६६९॥<br><br>सोलह सै अट्ठानबै, सम्बत अगहन-मास ।<br>सोमबार तिथि पञ्चमी, सुकल पक्ष परगास ॥६७०॥<br><br>नगर आगरे महिं बसै, जैन-धर्म श्रीमाल ।<br>बानारसी बिहोलिआ, अध्यातमी रसाल ॥६७१॥<br><br><br><span class=comment>(चौपई)</span><br><br>ता के मन आई यह बात, अपनौ चरित कहौं बिख्यात ।<br>तब तिनि बरस पञ्च पञ्चास, परमित दसा कही मुख भास ॥६७२॥<br><br>आगै जु कछु होइगी और, तैसी समुझहिंगे तिस ठौर ।<br>बरतमान नर-आउ बखान, बरस एक सौ दस परवांन ॥६७३॥<br><br><br><span class=comment>(दोहरा)</span><br><br>तातहिं अरध कथान यह, बानारसी चरित्र ।<br>दुष्ट जीव सुनि हंसहिंगे, कहहिं सुनहिंगे मित्र ॥६७४॥<br><br>सब दोहा अरु चौपाई, छ सै पिचत्तरि मान ।<br>कहहिं सुनहिं बाञ्चहिं पढ़हिं, तिन सब कौ कल्याण ॥६७५॥</div>
<hr class=type_7>
<a href='#home' class=index>&#x1f3e0;</a>
<script> $('.myAltTable').stickyTableHeaders(); </script></body></html>